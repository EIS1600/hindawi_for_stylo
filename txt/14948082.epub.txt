[1mالعصفور في القفص [0m

[1mالعصفور في القفص [0m

[1mكوميدي مصرية ذات أربعة فصول [0m

تأليف محمد تيمور 

[1mالعصفور في القفص [0m

[1mمحمد تيمور [0m

رقم إيداع ٨٨٧٣ / ٢٠١٤ تدمك: ‭٩٧٨ ٩٧٧ ٧١٩ ٨٣١ ٨‬ [1mمؤسسة هنداوي للتعليم والثقافة [0mجميع الحقوق محفوظة للناشر مؤسسة هنداوي للتعليم 
والثقافة المشهرة برقم ٨٨٦٢ بتاريخ ٢٦ / ٨ / ٢٠١٢ إن مؤسسة هنداوي للتعليم والثقافة غير مسئولة عن آراء المؤلف وأفكاره وإنما يعبِّر 
الكتاب عن آراء مؤلفه ٥٤ عمارات الفتح، حي السفارات، مدينة نصر ١١٤٧١، القاهرة جمهورية مصر العربية [1mتليفون: [0m‭+ ٢٠٢ ٢٢٧٠٦٣٥٢‬ [1mفاكس: [0m‭+ 
٢٠٢ ٣٥٣٦٥٨٥٣‬ [1mالبريد الإلكتروني: [0mhindawi@hindawi.org [1mالموقع الإلكتروني: [0mhttp://www.hindawi.org تصميم الغلاف: خالد المليجي. جميع 
الحقوق الخاصة بصورة وتصميم الغلاف محفوظة لمؤسسة هنداوي للتعليم والثقافة. جميع الحقوق الأخرى ذات الصلة بهذا العمل خاضعة للملكية 
العامة. 

Cover Artwork and Design Copyright © 2016 Hindawi Foundation for Education and Culture. All other rights related to this work are 
in the public domain. 

مثلتها فرقة الأستاذ عبد الرحمن رشدي لأول مرة بمسرح برنتانيا يوم الجمعة أول مارس سنة ١٩١٨. 

[1mأشخاص الرواية [0m

[1mمحمد باشا الزفتاوي: [0mأحد باشوات الريف والد حسن، عمره ٥٠ سنة. [1mحسن بك: [0mطالب ثانوي. ابن الباشا، عمره ١٩ سنة. [1mأمين بك: [0mمثال الوارث 
المسرف. ابن عم حسن بك، عمره ٢٢ سنة. [1mمحمود بك: [0mطالب حقوق. ابن خالة حسن بك، عمره ٢٥ سنة. [1mفيروز أغا: [0mأغا السراي، عمره ٤٥ سنة. [1mعزيزة 
هانم: [0mوالدة حسن بك وزوج الباشا، عمرها ٤٠ سنة. [1mمرجريت: [0mخادمة (كمريرة) سورية، عمرها ٢١ سنة. وكان لأول مرة: [1mعمر وصفي: [0mفي دور محمد 
باشا علي الزفتاوي. [1mسليمان نجيب: [0mفي دور حسن بك. [1mمحمد عبد القدوس: [0mفي دور أمين بك. [1mأحمد علام: [0mفي دور محمود بك. [1mأحمد زكي: [0mفي دور فيروز 
أغا. 

وكانت لأول مرة: [1mالسيدة ميليا دبان: [0mفي دور مرجريت. [1mالسيدة إستر شطاح: [0mفي دور عزيزة هانم. 

[1mالفصل الأول [0m

(صالة في منزل محمد باشا علي الزفتاوي: أثاث مذهب فاخر وُضِع بغير نظام. مرآة على يمين المسرح، مكتب في الركن الشمالي عليه كتب، خوان 
صغير في الركن «اليمين» عليه كتاب دلائل الخيرات، خوان كبير في وسط المسرح عليه زهريات. نحن في الساعة الثالثة بعد ظهر يوم الجمعة … 
باب في الشمال … باب في الوسط … باب في اليمين.) 

(عند رفع الستار ترى مرجريت ترتب بعض الأواني الصغيرة بجوار المرآة.) 

[1mالمشهد الأول [0m

(عزيزة هانم – مرجريت ثم فيروز أغا) 

[1mعزيزة [0m[1m: [0mانت هنا يا مرجريت؟ 

[1mمرجريت [0m[1m: [0mأيوة يا ستي! 

[1mعزيزة [0m[1m: [0mوبتعملي إيه؟ 

[1mمرجريت [0m[1m: [0mبرتب الصور جنب المرايه. 

[1mعزيزة [0m[1m: [0mوبدل سيدك الباشا سيباهم يرنم في الدولاب. أنا موش قلت لك ميت مره إنك تمسحي البقع اللي فيهم. بس شاطره ترتبي الصور والا إيه. 

[1mمرجريت [0m[1m: [0mمسحتهم النهاردة الصبح يا ستي. 

[1mعزيزة [0m[1m: [0mطيب أديني رايحه أشوفهم كمان شوية. البدل موجودين في الدولاب والبنزين عندك، وليه بقى الكسل ده. أنا عارفه إيه إللي مربط إيديك 
ورجليك! 

[1mمرجريت [0m[1m: [0mيا ستي قزازة البنزين فرغت بقى لها شهر، وكل ما أقول لهم يشتروا غيرها ما بيردوش. 

[1mعزيزة [0m[1m: [0mقلتِ لمين؟ 

[1mمرجريت [0m[1m: [0mلفيروز أغا. 

[1mعزيزة [0m[1m: [0mوليه ما قلتليش، ومين اللي اشترى لك النهاردة بنزين؟ (تسكت مرجريت) ما بترديش ليه؟ … الله ما تردي. 

[1mمرجريت [0m[1m: [0mأنا اشتريت شوية النهاردة. 

[1mعزيزة [0m[1m: [0mإوعي تاني مرة تعملي كده. سامعة. لازم تبقي تطلبي مني الفلوس. ياللا خلصي شغلك قوام. 

[1mمرجريت [0m[1m: [0mحاضر يا ستي. 

[1mعزيزة [0m[1m: [0mأنا رايحة أقعد مع سيدك الصغير وابن أختي. سامعه ياللا قوام (تخرج من باب اليمين). 

(مرجريت تبتدئ في إصلاح الصور والأواني. فيدخل فيروز أغا. ينظر إليها نظرة إعجاب، يبتسم ويقول): 

[1mفيروز [0m[1m: [0mبتعمل إيه يا مرجريت؟ 

[1mمرجريت [0m(مذعورة) [1m: [0mمين انت؟ خضيتني يا باش أغا. إخص عليك. 

[1mفيروز [0m[1m: [0mبرضو إخص عليك. برضو كده يا شيخ. برضو كده. 

[1mمرجريت [0m[1m: [0mما إنت زعقت فيَّه كده على غفلة قمت اتخضيت. 

[1mفيروز [0m[1m: [0mطيب كنت عاوز أزعق فيك إزاي؟ 

[1mمرجريت [0m[1m: [0mكنت اتكلم بشويش. 

[1mفيروز [0m[1m: [0mبشويش؟ لا. لا. مش ممكن. لازم يزعق. 

[1mمرجريت [0m[1m: [0mوليه؟ 

[1mفيروز [0m[1m: [0mأهو كده. إحنا جنس سودانية. لكن ما شفتوش (كأنه يبحث عن شيء) راح فين؟ رد. اخلص. راح فين؟ اكلم؟ 

[1mمرجريت [0m[1m: [0mإيه هو اللي راح يا باش أغا؟ 

[1mفيروز [0m(يجول بنظره في الغرفة) [1m: [0mفين؟ راح فين؟ أنا مش عارف دور معايه. 

[1mمرجريت [0m[1m: [0mإيه هو اللي راح؟ مش تقول. 

[1mفيروز [0m(يبحث في أسفل الكراسي) [1m: [0mما فيش. بقولك دور معاي. سبحان الله عليك. 

[1mمرجريت [0m[1m: [0mموش تقول إيه اللي حدوَّر عليه؟ 

[1mفيروز [0m[1m: [0mدلائل الخيرات. أنا دوَّرت عليه في كل أودة. حتى كمان دورت في أودة الباشا. لكن موش لاقيه. دور معاية دور. 

[1mمرجريت [0m[1m: [0mدورت عليها في أودتك؟ 

[1mفيروز [0m[1m: [0mيا شيخ دور معاية. يمكن يكون مستخبي هنا والا هنا. 

[1mمرجريت [0m(تراها) [1m: [0mأهيه. أهيه. فوق الترابيزه. 

[1mفيروز [0m[1m: [0mفين؟ فين؟ 

[1mمرجريت [0m[1m: [0mع الترابيزة هناك. 

[1mفيروز [0m(يذهب ويأخذها) [1m: [0mالحمد لله رب العالمين. إنَّ من يقرأ دلائل الخيرات مرة كل شهر بنى الله له في الجنة قصر كبير طوبه من فضه، 
وطوبه من ذهب. لكن قول يا مرجريت. فين حسن بك؟ هو مش عادته إنه يستنى هنا في الأودة دي ساعة العصرية؟ 

[1mمرجريت [0m[1m: [0mقاعد مع ننته وابن خالته في الصالون الكبير. إنت نسيت إن النهاردة يوم الجمعة؟ (تتنهد) مسكين حسن! 

[1mفيروز [0m(يتنهد هازئا بها) [1m: [0mمسكين حسن (يضحك). 

[1mمرجريت [0m[1m: [0mبتضحك ليه؟ 

[1mفيروز [0m[1m: [0mسبحان الله. حاجه كده جت في دماغي خلاني أضحك. 

[1mمرجريت [0m[1m: [0mلأ. بتضحك ليه؟ 

[1mفيروز [0m[1m: [0mشايف يعني إن قلبك رقيق قوي عشان حسن بك. 

[1mمرجريت [0m[1m: [0mوقصدك إيه؟ 

[1mفيروز [0m[1m: [0mما تسألنيش أنا؟ اسأل (هازئًا بها) مسكين حسن بك. 

[1mمرجريت [0m[1m: [0mانت اتعديت الحدود يا باش أغا. 

[1mفيروز [0m[1m: [0mأنا ولا أنت؟ 

[1mمرجريت [0m[1m: [0mزي ما تحسب. أنا بقول مسكين حسن. عشان إنه مسكين صحيح. 

[1mفيروز [0m[1m: [0mيا شيخ! 

[1mمرجريت [0m[1m: [0mمانتش مصدق والا إيه؟ 

[1mفيروز [0m[1m: [0mلأ. موش مصدق. 

[1mمرجريت [0m[1m: [0mطيب حزَّر. أبوه بيديله كام في الشهر؟ 

[1mفيروز [0m[1m: [0mعشرة. عشرين. ثلاثين. أربعين. خمسين. ستين جنيه أنا عارف. 

[1mمرجريت [0m[1m: [0mستين. ستين. لكن ستين قرش. 

[1mفيروز [0m[1m: [0mبس يا شيخ بقى أنت بتهزر والا إيه؟ دي يا شيخ يروح السمغراف. 

[1mمرجريت [0m[1m: [0mمرة في الشهر. 

[1mفيروز [0m[1m: [0mكمان أنا شفتها في الجزيرة. 

[1mمرجريت [0m[1m: [0mماشى على رجليه. إنت نسيت إن أبوه ما يهموش إلا جمع الفلوس. 

[1mفيروز [0m[1m: [0mصحيح. عندك حق. عشان إنت تعرف أسرار البيت دي أحسن مني. أنا بقى لي هنا شهرين بس إزاي بقى يعرف زيك. 

[1mمرجريت [0m[1m: [0mده أبوه يا شيخ ما يعرفش إلا القرش بس. تعرف عمل إيه من مدة شهر؟ إشترى خاتم ألماز على كيفك يا باش أغا، وطرد الحاج بدوي 
علشان سرق رطل لحمة. 

[1mفيروز [0m[1m: [0mطيب وليه عنده خدامين، وكمريرات، وعربيات وأتمبيرات، وحاجات ومحتاجات؟! 

[1mمرجريت [0m[1m: [0mعشان يقولوا عليه غني يا سيدي. دي كلها مظاهر كدابة. فاهم، وتعرف مين ضحية كل ده. ابنه. ابنه المسكين. (تتنهد) مسكين حسن. 

[1mفيروز [0m[1m: [0mلا، حقه يا مرجريت. إنت كده عما تتنهدي زي واحد يعني ميت في الحب خالص. 

[1mمرجريت [0m(تجفل) [1m: [0mوباحب مين؟ 

[1mفيروز [0m(يضحك ضحكة سودانية) [1m: [0mهئ هئ هئ هئ. تحب عيون … (يقلدها) مسكين حسن. 

[1mمرجريت [0m[1m: [0mيا سلام يا باش أغا؟ أنا أحبه؟ أنا الخدامه المسكينه الفقيره. 

[1mفيروز [0m[1m: [0mوهو الحب فيه غني وفقير؟ إنت كمان يعني حاجة على كيفك خالص. 

[1mمرجريت [0m[1m: [0mانت بتبصبص ولا إيه؟ 

[1mفيروز [0m[1m: [0mوهو يعني حرام. إذا كنت أبصبص لك؟ 

[1mمرجريت [0m[1m: [0mانت بتبصبص لي؟ بتحبني؟ (تقول هذا وتغرق في الضحك). 

[1mفيروز [0m(مندهشا) [1m: [0mجرى إيه؟ 

[1mمرجريت [0m[1m: [0mأنت بتحبنى؟ بتحب … (تغرق في الضحك). 

[1mفيروز [0m[1m: [0mجرى لك إيه؟ 

[1mمرجريت [0m[1m: [0mانت بتبصبص ليه؟ (تغرق في الضحك). 

[1mفيروز [0m[1m: [0mجرى إيه؟ (يصرخ). 

[1mمرجريت [0m[1m: [0mلا. بس يعني. لا مؤاخذه يا سي فيروز (تغرق في الضحك) لا مؤاخذه لو سبتك وخرجت. أحسن الضحك ماسكنى قوي (تضحك وهي خارجة). 

[1mفيروز [0m(صارخًا) [1m: [0mاستني هنا. 

[1mمرجريت [0m[1m: [0mمرة ثانية يا باش أغا (تخرج من الباب الشمالي وهي مغرقة في الضحك). 

[1mفيروز [0m(منفردًا) [1m: [0mالبنت بتخرج دي إجنن ولا إيه؟ طيب يعني أنا قلت إيه؟ موش عارف والله العظيم. إذا كان هو جميل. برضو أنا موش وحش. إذا 
كان هو قلبه رقيق (في هذه اللحظة يدخل حسن ومحمود، ويقفان وراء فيروز فلا يراهما، ويسترسل في كلامه) أنا برضو قلبي رقيق. إذا كان هو 
يعرف الحب. أنا برضو أعرف الحب. إذا كان هو الحب بيلخبط فكره. أنا برضو الحب بيلخبط فكري. إذا كان. (يلتفت فيرى حسن ومحمود فيفتح دلائل 
الخيرات ويقرأ) صلى الله على سيدنا محمد وآله وصحبه وذريته وصحابته وكل من لاذ ببيته إنه سميع مجيب. 

[1mالمشهد الثاني [0m

(حسن – محمود – فيروز) 

[1mحسن [0m[1m: [0mبتتكلم بتقول إيه يا فيروز أغا؟ 

[1mفيروز [0m[1m: [0mما فيش حاجة يا سيدي. بقرأ دلائل الخيرات. 

[1mحسن [0m[1m: [0mوإيه جميل ورقيق وحب. إيه الكلام اللي كنت بتقوله؟ 

[1mفيروز [0m[1m: [0mيا سيدي، إن الله جميل يحب الجمال. 

[1mحسن [0m[1m: [0mطيب اطلع. عاوزين نقعد لوحدنا هنا. 

[1mفيروز [0m[1m: [0mحاضر أفندم (يخرج). 

[1mمحمود [0m[1m: [0mهو الأغا بتاعكم ملحوس والا إيه؟! 

[1mحسن [0m[1m: [0mأنا عارف يا أخي. أنا عارف مين اللي رمانا بيه؟! 

[1mمحمود [0m[1m: [0mبقى له كام شهر عندكم؟ 

[1mحسن [0m[1m: [0mوالله يا بن خالتي أظن شهرين. إلا قوللي ما شفتش صورة الأهرام اللي رسمتها؟ 

[1mمحمود [0m[1m: [0mلأ، ورِّيها لي يا أخي. 

[1mحسن [0m(يذهب للخوان ويحضرها ويعطيها إليه) [1m: [0mشوف. لكن قبله لازم تقولي رأيك بصراحة. 

[1mمحمود [0m[1m: [0mانت تعرف إني ما أعرفش في حياتي غير الصراحة. 

[1mحسن [0m[1m: [0mطيب شوف. 

[1mمحمود [0m(بعد أن يتأملها) [1m: [0mجميلة جدًّا. في غاية الإبداع. ما يبقاش أحسن من كده. 

[1mحسن [0m[1m: [0mيا سلام يا بن خالتي لازم تغالى في الكلام. 

[1mمحمود [0m[1m: [0mلا، والله صحيح بس كان لازم إنك تلونها. 

[1mحسن [0m[1m: [0mبقى مانتش عارف ياسي محمود، والله العظيم ما عندي تمن أقلام الرصاص. 

[1mمحمود [0m[1m: [0mيا أخي أبوك يديك كام قرش؟ 

[1mحسن [0m(مقاطعًا عليه) [1m: [0mبالله يا سيدي ما تكلمنيش عن أبويه. أديني راضي بحالتي والسلام. 

[1mمحمود [0m[1m: [0mيا أخي برضو أبوك يحبك، يشفق عليك، ولو كان يعني إيده شوية (يشير بيده علامة البخل) لكن معلهش. 

[1mحسن [0m[1m: [0mياريت يا سيدي كان بخيل بس. إلا … ما تأخذنيش لو قلت لك يعني إنه ثقيل. 

[1mمحمود [0m[1m: [0mاختشي يا حسن. 

[1mحسن [0m[1m: [0mبس إيه تقول في واحد باشا يصرف زي ما إنت عاوز في الكماليات عشان الناس تقول عليه إنه غني. أما في الضروريات فيستحيل إنه يبز 
بقرش تعريفة. 

[1mمحمود [0m[1m: [0mيا سيدي معلهش. 

[1mحسن [0m[1m: [0mمعلهش إيه يا شيخ. معلهش إيه دانا عايش في سجن. كل ما يقابلني ألاقيه مبوِّز. دايما زعلان معايه. تقولش يا أخي أنا بيني وبينه 
تار. 

[1mمحمود [0m[1m: [0mموش الدرجة دي. بقى إنت يا سي حسن … 

[1mحسن [0m[1m: [0mطيب اسمع. تعرف جرى إيه أول امبارح؟ طلعت الأول في امتحان نص السنة. قمت يا سيدي دخلت في السلاملك قال عشان أبشره بالنتيجة. قمت 
لاقيته مع كبشة فلاحين جايين يأجروا عزبة أبو حمد. قلت له وأنا فرحان: بابا أنا أول الفصل. تعرف قال إيه؟ اتفضل بره يا سي حسن. إنت موش 
شايفني قاعد أتكلم مع البهوات دول. 

[1mمحمود [0m[1m: [0mوبعدين؟ 

[1mحسن [0m[1m: [0mولا أبلين. دخلت فرحان وخرجت مكسوف. يا شيخ دا محرم عليَّ كوني آكل معاه. آل عيب إن الابن ياكل مع أبوه. 

[1mمحمود [0m[1m: [0mطيب نينتك يا أخي ما تعرفش تكلمه؟ 

[1mحسن [0m[1m: [0mتخاف منه يا سيدي. بقى هي خلتك زيه؟ هي اللي تربت في مصر تبقى زي واحد عمره ما عرفش حاجة. جلف قوي، والله يا شيخ أنا موش عارف 
بيظلمني كده له؟ (يتمشى في الغرفة) تلقاه بيشتري كل حاجة تكبر من قدره في عيون الناس، ويضن علي بقرش تعريفة. بقى تصدق يا محمود إن 
مصروفي في اليوم قرشين صاغ بس؟ (يقترب من الشباك) دنا يا شيخ طالب في المدارس الثانوية. يا شيخ سيبك. يا شيخ دا الموت أحسن، والله 
الموت أحسن. 

[1mمحمود [0m[1m: [0mطيب على فين بس؟ 

[1mحسن [0m[1m: [0mأشم هوا من الشباك. ديهده! دا أمين ابن عمي جاي. أهو وصل بالأوتومبيل لحد الباب الجواني. 

[1mمحمود [0m(يقترب من النافذة) [1m: [0mهو بعينه. 

[1mحسن [0m[1m: [0mأهو طالع السلالم. دلوقتي نشوفه (يذهب لجهة الباب). 

[1mمحمود [0m[1m: [0mدي مصادفة غريبة خصوصًا واني ما شفتوش بقى لى مدة طويلة. 

(يدخل أمين.) 

[1mالمشهد الثالث [0m

(حسن – محمود – أمين) 

[1mأمين [0m[1m: [0mبنجور حسن بك. 

[1mحسن [0m[1m: [0mبنجور. 

[1mأمين [0m[1m: [0mأوه. بنجور محمود بك. كومون سافاه؟ 

[1mمحمود [0m[1m: [0mبخير، وانت؟ 

[1mأمين [0m[1m: [0mكوم سي. كوم سا. بقى لي مدة طويلة ما تشرفتش برؤيتكم خصوصًا محمود بك. طبعًا المدرسة بتشغلك عنا يا أخي موش كده والا إيه؟ 

[1mمحمود [0m[1m: [0mعندك حق، وانت كمان المدرسة لازم تكون شاغلاك عنا. 

[1mأمين [0m[1m: [0mلا يا حبيبي أبدًا. أنا مالي يا خوية ومال المدرسة. 

[1mحسن [0m[1m: [0mانت ما بتروحش المدرسة؟ 

[1mمحمود [0m[1m: [0mإيه الكلام ده. ده مستحيل؟ 

[1mأمين [0m[1m: [0mاستعفيت منها. يعني حاجة عجيبة قوي! 

[1mحسن [0m[1m: [0mما تقولش كدا يا شيخ. دا كلام ما اسمعوش أبدًا. 

[1mمحمود [0m[1m: [0mدا شيء ما يليقش بك يا أخي. 

[1mأمين [0m[1m: [0mانتم نسيتم أني بقيت رب عائلة بعد وفاة المرحوم والدي. سيبنا من موضوع المدرسة. خد سيجارة خد يا محمود بك. 

[1mمحمود [0m[1m: [0mما اشربوش. 

[1mأمين [0m[1m: [0mوحسن بك؟ 

[1mحسن [0m[1m: [0mانت تعرف إني كمان أكره الدخان. 

[1mأمين [0m[1m: [0mوهو كذلك (يشعل لنفسه سيكارة) لكن أنا نسيت أوريكم البدلة الجديدة (يخلع البالطو) بص يا محمود بك كويس. بالله عليك تاخد بالك 
يعني البدلة تمام والا لأ؟ 

[1mمحمود [0m[1m: [0mجميلة جدًّا. 

[1mأمين [0m[1m: [0mلا. لا. سيبك من الذوقيات. يعني كده الكم طويل. 

[1mحسن [0m[1m: [0mأبدًا يا أخي. 

[1mأمين [0m[1m: [0mطيب واللياقه رأيك فيها إيه؟ رأيك إيه يا محمود بك. 

[1mمحمود [0m[1m: [0mمظبوطه خالص. 

[1mحسن [0m[1m: [0mلكن يا أخي الجاكته قصيرة قوي. 

[1mأمين [0m(هازئًا) [1m: [0mدي آخر موضة يا عبيط. خدو بالكم تاني من اللياقة. يا سلام دانا عملت لها خمس بروفات ولسه برضه. 

[1mحسن [0m[1m: [0mأظنك عملتها عند دليا؟ 

[1mأمين [0m[1m: [0mلا فصلتها عند ريبو، وانت فصلت بدلتك فين؟ 

[1mحسن [0m[1m: [0mاشتريتها من السوق الأهلي بميدان العتبة الخضرا. 

[1mأمين [0m(يظهر على وجهه شيء من الامتعاض يبادر الى إخفائه) [1m: [0mطيب حأقول لكم حاجة جديدة. رأيكم إيه لو جيتم نتفسح بعد ساعتين لحد الجزيرة 
كده؟ 

[1mمحمود [0m[1m: [0mما تأخذنيش يا أمين بك. أنا بدي أروَّح أحسن عندي واجبات مدرسية لازم أعملها الليلة. 

[1mأمين [0m[1m: [0mطيب وانت يا حسن بك؟ 

[1mحسن [0m[1m: [0mأطلع اتفسح معاك وأنا جيبي منفض … يستحيل. 

[1mأمين [0m[1m: [0mإخص عليك يا حسن. إزاي تقول الكلام ده لابن عمك إنت اجننت والا قصدك تجرح إحساسي. لازم تتفسح معايه، والا بعدين عمري ما أحط 
رجلي في البيت ده. 

[1mحسن [0m[1m: [0mأشكرك يا بن عمي على رقيق إحساسك. 

[1mأمين [0m[1m: [0mسبنا من الشكر. قابل والا لأ؟ 

[1mحسن [0m[1m: [0mبعد استئذان نينا. 

[1mأمين [0m[1m: [0mوهو كذلك. 

[1mمحمود [0m[1m: [0mأما أستاذن بقى. 

[1mحسن [0m[1m: [0mلسه بدري. 

[1mأمين [0m[1m: [0mعلى طول كده؟ 

[1mمحمود [0m[1m: [0mمعلهش ما يمكنيش (يسلم عليهما). 

[1mحسن [0m[1m: [0mأما أوصلك. 

[1mمحمود [0m[1m: [0mيستحيل. 

[1mحسن [0m[1m: [0mاسمع الكلام (يخرج معه). 

[1mأمين [0m(منفردًا. يذهب وينظر للمرآة، ثم يقول بعد أن يتمشى قليلًا) [1m: [0mالبنباغ اتعوج جهة اليمين (ينظمه) أيوه دلوقتي بقى تمام، والمنديل 
طلع اثنين سنتيمتر زيادة عن اللازم (يصلحه) دلوقت بقى تمام. شيء جميل. أهو كده القيافة ولَّا بلاش. يا سلام عليك يا أمين بك ياما إنت 
جميل قوي (يدخل حسن). 

[1mأمين [0m[1m: [0mقال لك محمود بك إيه عني؟ 

[1mحسن [0m[1m: [0mولا حاجة. 

[1mأمين [0m[1m: [0mيستحيل. هو عنده شغله غير الكلام عني. 

[1mحسن [0m[1m: [0mوالله يا بن عمي هو ما ينتقدكش إلا قدام قريبك بس. 

[1mأمين [0m[1m: [0mمن فضلك تقول له إني بقيت رئيس عائلتي، وانه ما يصحِّش منه إنه ينتقدني. 

[1mحسن [0m[1m: [0mلكن محمود ما يضمرش لك شر. 

[1mأمين [0m(جو من فو) [1m: [0mسيبنا بقى من الكلام ده، وقول لي إزاي حالك؟ 

[1mحسن [0m[1m: [0mتعيس الحظ. 

[1mأمين [0m[1m: [0mتعيس الحظ. يعني لسه مالقيتش لك عصفورة صغيره على قدك تآنسك في وحدتك؟ 

[1mحسن [0m[1m: [0mوقصدك إيه يعني؟ 

[1mأمين [0m[1m: [0mبقى مانتش فاهم؟ 

[1mحسن [0m[1m: [0mما تهزرش إعمل معروف. إنت مانتش عارف حالتي … طيب وازاي حالتك انت؟ 

[1mأمين [0m[1m: [0mشيك خالص. من الطبقة الأولى. 

[1mحسن [0m[1m: [0mسهرت إمبارح فين؟ 

[1mأمين [0m[1m: [0mفي جان دكس. أما إمبارح حصل لي فصل، ولكن على ذوقك خالص. تعرف إيفون (حسن يبدي أنه لا يعرفها) إيفون! إيفون؟ 

[1mحسن [0m[1m: [0mماعرفهاش يا أخي؟ 

[1mأمين [0m[1m: [0mإمبارح سهرت مع عمده من عمد المنوفية. 

[1mحسن [0m[1m: [0mزي أبويه يعني؟ 

[1mأمين [0m[1m: [0mلا مؤاخذه. لا. لا. ما فيش وجه شبه أبدًا، وبعدين بعد ما سهرت مع العمده وفرَّغت اللي في جيبه وسابته يرن قمت أنا انفردت بها. 

[1mحسن [0m[1m: [0mدانت صحيح سعيد الحظ يا أمين. 

[1mأمين [0m[1m: [0mإلا قولي مانتش رايح فرح عبد الرحمن بك؟ 

[1mحسن [0m[1m: [0mطبعًا. أخذت الإذن من أبويا، وانت؟ 

[1mأمين [0m[1m: [0mوالله ما زلت متردد. 

[1mحسن [0m[1m: [0mفي الذهاب وعدمه؟ 

[1mأمين [0m[1m: [0mلأ. في لبس البدلة «السموكنج». أو «الفراك»، وانت راح تلبس إيه ليلتها. 

[1mحسن [0m[1m: [0mبدلتي دي، وانا حيلتي غيرها وبدلة ثانية زيها. 

[1mأمين [0m[1m: [0mإزاي حسن بك كله ابن محمد باشا الزفتاوي. أبو عشرة آلاف فدان، يروح فرح واحد صاحبه ببدلة متساويش عشره فضه؟ لا. لا يا أخي. إيه 
الفضايح دي. 

[1mحسن [0m[1m: [0mوأعمل إيه؟ 

[1mأمين [0m[1m: [0mروح للخياط وفصل لك بدلة سموكنج. 

[1mحسن [0m[1m: [0mأبويا ما يرضاش. 

[1mأمين [0m[1m: [0mقول لنينتك خليها تترجى أبوك. 

[1mحسن [0m[1m: [0mنينتي إيه إعمل معروف. 

[1mأمين [0m[1m: [0mأبوك غني والحمد لله، وبقى مع الثروة دي كلها يبخل عليك بتمن بدلة؟ 

(تدخل عزيزة هانم.) 

[1mالمشهد الرابع [0m

(حسن – أمين – عزيزة هانم) 

[1mعزيزة [0m[1m: [0mأمين بك هنا؟ 

[1mأمين [0m(يقبل يدها) [1m: [0mإزاي صحتك يا تيزه؟ 

[1mعزيزة [0m[1m: [0mبخير وازاي نينتك واختك؟ 

[1mأمين [0m[1m: [0mطيبين خالص. في صحه وعافية. 

[1mعزيزة [0m[1m: [0mالحمد لله. دنا كنت عندكم إمبارح، ولقيت أختك مخستكه شوية (تجلس). 

[1mحسن [0m(لأمين سرًّا) [1m: [0mأختك عيانه وانت مانتش عارف يا سي أمين. 

[1mأمين [0m(سرًّا لحسن) [1m: [0mإسكت يا شيخ دنا بقيت لي تلت أيام ما دخلتش البيت (لعزيزة) صحيح إمبارح كانت مخستكه شوية. لكن النهارده أحسن كثير. 

[1mعزيزة [0m[1m: [0mالحمد لله. إتفضل إقعد يا بني. 

[1mأمين [0m[1m: [0mوالله أنا مستعجل شوية. علشان بدي أتفسح مع عبد العزيز بك، وكنت عاوز أستأذنك تسمحي لحسن بك بالفسحة معانا. 

[1mعزيزة [0m[1m: [0mبكل ممنونيه. 

[1mأمين [0m[1m: [0mأشكرك يا تيزه. 

[1mعزيزة [0m[1m: [0mإلَّا قولي يا أمين بك؟ نينتك قالت لي إمبارح إنك قال مبترحش المدرسة. 

[1mأمين [0m[1m: [0mوإيه الضرر يا تيزه؟ أنا والحمد لله بأشوف شغلي بنفسي، وياما حاجات كتير صلحتها في عزبتنا، وياما سرقات وغش وتدليس وخلافه. كل 
ده نضفته وعمال ليل نهار أشتغل. 

[1mحسن [0m(سرًّا لأمين) [1m: [0mمع إيفون. 

[1mأمين [0m(لحسن سرًّا) [1m: [0mاسكت أمَّال (لعزيزة هانم) تلاقيني عمال ليل ونهار أشتغل وأوضب وأرتب لما صحتي بقت تقريبًا عدم. إزاي بقى نينتي 
عاوزاني أروح المدرسة، وأسيب الشغل بتاعي في إيد النظار والمفتشين اللي ما يهمهمشي إلا السرقة والغش! 

[1mعزيزة [0m[1m: [0mلكن الشهادة شيء واجب. 

[1mأمين [0m[1m: [0mبرضو أنا بأقول كده لكن عاوز أستن شوية لما ألاقي لي وكيل يقدر يقوم بأعمال الدايرة تمام. 

[1mحسن [0m(سرًّا) [1m: [0mما تعين إيفون يا أخي. 

[1mأمين [0m[1m: [0mإسكت (لعزيزة) ودلوقتي أستأذن بقى يا تيزه، وإن شاء الله بعد نص ساعة رايح أرجع عشان آخد حسن بك معايا ونتفسح سوى. سامع يا حسن 
بك. بعد نصف ساعة رايح أرجع (يقبل يد عزيزة. يسير مع حسن إلى الباب). 

[1mعزيزة [0m[1m: [0mسلم لي على نينتك واختك. 

[1mأمين [0m[1m: [0mيوصل إن شاء الله (لحسن بك عند الباب) خليك. خليك أنا راجع بعد نص ساعة. لكن إوعى تنسى تطلب البدلة السموكنج. خليها في بالك. 
إوعى تنسى البدلة السموكنج. راجع بعد نص ساعة (يخرج). 

[1mحسن [0m(مقتربا من والدته) [1m: [0mنينه. أنا عاوز منك حاجة. 

[1mعزيزة [0m[1m: [0mإيه يا بني؟ 

[1mحسن [0m[1m: [0mانت نسيتي إن فرح عبد الرحمن بك قرب؟ 

[1mعزيزة [0m[1m: [0mلا يا بني، ولا نسيتش إن أبوك سمح لك أنك تروح. 

[1mحسن [0m[1m: [0mلكن يا نينة أنا ما أروحش الفرح بالبدلة دي. 

[1mعزيزة [0m[1m: [0mطيب وعاوزني أعمل إيه يا بني؟ 

[1mحسن [0m[1m: [0mعاوز بدلة سموكنج. 

[1mعزيزة [0m[1m: [0mطيب يا بني بس أبوك … إنت موش عارف يا بني. 

[1mحسن [0m[1m: [0mلكن أنا عاوز بدلة سموكنج والسلام. 

[1mعزيزة [0m[1m: [0mوإذا كان أبوك ما يرضاش؟ 

[1mحسن [0m[1m: [0mمايرضاش؟ ليه يعني ما يرضاش. سبحان الله العظيم. هوه موش أبويا والا إيه كمان. أما صحيح ده شيء ما ينطقش. 

[1mعزيزة [0m[1m: [0mاختشي يا حسن. أبوك. 

[1mحسن [0m[1m: [0mطيب يا ستي أديني سكت (يذهب ويجلس بعيدًا، ويضع رأسه بين يديه). 

[1mعزيزة [0m[1m: [0mانت زعلت يا حسن؟ 

[1mحسن [0m[1m: [0mلأ ما زعلتش. حازعل على إيه؟ هو أنا شفت يوم راحه في البيت ده لما حازعل. اللي ربنا مقدره لازم يمشي. 

[1mعزيزة [0m(تقترب منه) [1m: [0mيا سلام يا حسن لما تكبر المسألة. 

[1mحسن [0m[1m: [0mأديني سكت يا ستي أهوه. ماديني ساكت ومتلهي على عيني. 

[1mعزيزة [0m[1m: [0mطيب اسمع يا حسن ما تزعلش يا حبيبي لما يجي أبوك رايحه أكلمه، وأجيب لك تمن البدلة منه. 

[1mحسن [0m[1m: [0mصحيح يا نينة؟ مرسى مرسي قوي. تعالي أبوسك بقى … 

[1mالباشا [0m(من الخارج) [1m: [0mلعنة الله عليهم في كل كتاب. أما صحيح ما يستحقوش لا رحمة ولا شفقة. 

[1mعزيزة [0m(لحسن) [1m: [0mياللا يا حسن إجري قبل ما يجي أبوك. أحسن يا بني ما أقدرشي أكلمه وانت هنا. 

[1mحسن [0m[1m: [0mإوعي تنسي. أديني حاقف ورا الباب ده عشان أسمع اللي حتقولي له إوعي والنبي تنسي. 

[1mعزيزة [0m[1m: [0mلا. مش حانسى ياللا يا حبيبي ياللا (يخرج حسن من باب الشمال). 

[1mالمشهد الخامس [0m

(عزيزة – الباشا – الأغا) 

[1mالباشا [0m(للأغا وهو داخل) [1m: [0mإديه خمس قروش. خد، وإذا كان ما يرضاش إديله أربعة، وإن مارضاش كمان هات له البوليس. لعنة الله على العربجية 
من صغيرهم لكبيرهم. 

[1mالأغا [0m[1m: [0mيا سيدي مارضيش ياخد ستة. إزاي أديله خمس قروش. 

[1mالباشا [0m[1m: [0mأما إنك قليل الأدب. إعمل اللي قلت لك عليه، وروح للبشكاتب وقوله يخصم من ماهيتك تلت أيام علشان خالفت الأوامر. ياللا (يخرج 
الأغا)، (لزوجته) قال أدي العربجي خمس قروش يقوم ما يرضاش! 

[1mعزيزة [0m[1m: [0mطيب والباشا جاي منين؟ 

[1mالباشا [0m[1m: [0mمن العباسية يا ستي. 

[1mعزيزة [0m[1m: [0mماهي المسافة بعيدة قوي من العباسية للدرب الأحمر. 

[1mالباشا [0m[1m: [0mيا ستي القرش الأبيض ينفع في اليوم الاسود. الناس بتقول علينا أغنيا ولكن مين عارف يمكن نفتقر. تعرفيش أنا طردت إمبارح الحاج 
عارف ليه؟ عشان سرق شوية برسيم. أما الخدامين، أعوذ بالله منهم، دول شياطين. 

[1mعزيزة [0m[1m: [0mصحيح يا باشا. 

[1mالباشا [0m(يجلس مربعا) [1m: [0mتعرفي يا هانم. إيه اللي جرى لي النهاردة. هنيني يا شيخة واللا تعالي بوسيني كمان. دنا نلت اللي كنت عاوزه. 

[1mعزيزة [0m[1m: [0mإيه يا باشا؟ 

[1mالباشا [0m[1m: [0mأجرنا عزبة أبو حمد بزيادة أربعه جنيه كل فدان يعني الفدان بقى بتلاتين جنيه. 

[1mعزيزة [0m[1m: [0mالحمد لله يا باشا، والله فرحانة أوي. 

[1mالباشا [0m[1m: [0mدنا يا شيخة خفت لتنزل عليَّ نقطه من الفرح. 

[1mعزيزة [0m[1m: [0mشوف لما أقولك يا باشا. ما دام بقى أجرت عزبتك بالمبلغ الكبير ده. عاوزاك تدِّيني حاجة. 

[1mالباشا [0m(بخوف) [1m: [0mحاجة إيه كمان؟ 

[1mعزيزة [0m[1m: [0mهدية صغيرة تجود بها لحسن. 

[1mالباشا [0m(غاضبًا) [1m: [0mهدية إيه كمان وسخام الطين إيه. 

[1mعزيزة [0m[1m: [0mبدلة سموكنج يروح بها فرح عبد الرحمن بك. 

[1mالباشا [0m[1m: [0mبدلة سموكنج؟ عاوز يلبس زي الكفرة. ده فرح مشئوم ده اللي عاوزه تخربيني عشان خاطره. 

[1mعزيزة [0m[1m: [0mياباشا كل الجدعان عندهم … 

[1mالباشا [0m[1m: [0mعندهم واللا موش عندهم، موش شغلي. قولى لابنك إني أحرم عليه إنه يروح الفرح ده. سامعة، تعرفي إمبارح كان فين؟ كان في سبلند 
بار قاعد بيشرب كازوزه. أما عجايب ياناس شاب صغير ماحصلش عشرين سنة بيشرب كازوزه! 

[1mعزيزة [0m[1m: [0mلكن يا باشا كان نفسه في … 

[1mالباشا [0m[1m: [0mبس. بس. بدلة سموكنج إيه وبتاع إيه لما يحرم قبله شرب الكازوزه في القهاوي بعدين أجيب له بدلة سموكنج. بلاش خراب يا شيخة. 
خللي كام قرش اللى عندنا بخير وسلام. 

[1mالأغا [0m(يدخل حاملًا عدة ظروف) [1m: [0mالبوسته. 

[1mالباشا [0m(ياخد الخطاب الأول ويقرؤه) [1m: [0mياخبر أسود ومطين على دماغي ودماغك يا هانم. 

[1mعزيزة [0m[1m: [0mجرى إيه يا باشا؟ 

[1mالباشا [0m[1m: [0mماتت لنا بقرة. يادي الداهية السوده. يتخصم ثمنها من ماهية ناظر المواشي (يأخذ خطابًا ثانيًا ويقرأ ثم يبتسم) القمح بخمسة 
جنيه الأردب ما شاء الله. أهو كده واللا بلاش تزاد ماهية ناظر الزراعة بنسبة ربع في المائة (يأخذ خطابًا ثالثًا) أعوذ بالله من الشيطان 
الرجيم إتخرب بيتنا يا هانم مصيبة يا هانم. داهية كبيرة يا هانم. 

[1mعزيزة [0m[1m: [0mجرى إيه يا باشا؟ 

[1mالباشا [0m(في صوته رنين البكاء) [1m: [0mيا خرابك يا سعادة محمد باشا الزفتاوي، يا خراب بيتك يا مسكين ياغلبان. 

[1mعزيزة [0m[1m: [0mجرى إيه يا باشا لا سمح الله. 

[1mالباشا [0m[1m: [0mحرقوا أربع فدادين قمح من ميت يزيد (للأغا) إمشي يا نذير السوء. إطلع يا وش البابور. عمرك ما تيجي بخبر كويس. إطلع. 

[1mعزيزة [0m[1m: [0mيا باشا هدي نفسك. 

[1mالباشا [0m[1m: [0mحرقوا قمح ميت يزيد، ومع المصيبة دي عاوزه بدلة سموكنج لابنك (يتمشى في الغرفة). 

[1mعزيزة [0m[1m: [0mبلاش يا باشا بلاش. بس ما تطلعش خلقك. 

[1mالباشا [0m[1m: [0mمع الداهية الطويلة العريضة دي عاوزه تشتري بدلة سموكنج لابنك. أما صحيح الأمهات خراب الأولاد. 

[1mعزيزة [0m[1m: [0mيا باشا هدي روحك. 

[1mالباشا [0m[1m: [0mآل عوزه تجيب بدلة سموكنج لابنها. يادي الداهيه. ينطرد ناظر ميت يزيد حالًا. هاتولي ظرف وجواب. فين الأظرف والجوابات؟ 

[1mعزيزة [0m[1m: [0mفي الصالون التاني يا باشا. في الصالون التاني ياللا بنا. 

[1mالباشا [0m[1m: [0mياللا ياللا بنا نكتب جواب بطرد ابن الكلب ده. ياللا ياللا (يخرج وعزيزة هانم وهو يقول) بدلة سموكنج. بدلة سموكنج … 

[1mالمشهد السادس [0m

(حسن ثم مرجريت) 

(يدخل حسن وهو متألم. يحاول القراءة في كتاب، ولكن يلقي به على الأرض، ويجلس واضعًا رأسه بين يديه. فتدخل مرجريت كأنها تبحث عن شيء 
فيتنبه حسن.) 

[1mحسن [0m[1m: [0mمين ده؟ 

[1mمرجريت [0m[1m: [0mأنا. 

[1mحسن [0m[1m: [0mعاوزه إيه؟ 

[1mمرجريت [0m[1m: [0mبدوَّر على … 

[1mحسن [0m[1m: [0mدوَّري زي ما إنت عاوزة. 

[1mمرجريت [0m[1m: [0mما لك يا حسن بك؟ 

[1mحسن [0m[1m: [0mوانت ما لك يا ستي وما لي. 

[1mمرجريت [0m[1m: [0mبس شايفاك زعلان. 

[1mحسن [0m[1m: [0mخللي قلبك على نفسك. 

[1mمرجريت [0m[1m: [0mطيب موش تقول لي ما لك؟ 

[1mحسن [0m[1m: [0mما لي إيه، وبتاع إيه. أبويا. 

[1mمرجريت [0m[1m: [0mزعل معاك؟ 

[1mحسن [0m[1m: [0mيا ريت! 

[1mمرجريت [0m[1m: [0mأمال إيه؟ 

[1mحسن [0m[1m: [0mمرضيش يشتري لي بدلة سموكنج. 

[1mمرجريت [0m[1m: [0mمعلهش يا حسن بك. 

[1mحسن [0m(صارخًا وغاضبًا) [1m: [0mمعلهش يا حسن بك. معلهش يا حسن بك معلهش يا زفت. كأني ما اتخلقتش إلا للتعاسة والبؤس. 

[1mمرجريت [0m[1m: [0mوبتزعل ليه؟ 

[1mحسن [0m[1m: [0mوانت يهمك زعلي (ضاحكًا باستهزاء) ها ها ها. كلكم عليَّ حتى إنت كمان. ياخي وانت حتحني عليَّ ليه؟ مابقاش فاضل إلا الغريب 
كمان.(مرجريت تسكت.) 

[1mحسن [0m[1m: [0mروحي يا شيخة. 

[1mمرجريت [0m[1m: [0mلكن … 

[1mحسن [0m(بشده) [1m: [0mأخرجي. 

[1mمرجريت [0m[1m: [0mمعلهش (تبكي وهي خارجة). 

[1mحسن [0m[1m: [0mبتعيطي. استني (يذهب إليها ويستوقفها) بتعيطي ليه؟ إنت عيِّله يا مرجريت. 

[1mمرجريت [0m[1m: [0mعلشان بتزعق فيَّ، وتقول اني ما بحنش عليك. 

[1mحسن [0m(مبتسمًا) [1m: [0mوبتحني عليَّ صحيح؟(مرجريت تسكت.) 

[1mحسن [0m[1m: [0mما هو يا مرجريت كان خلقي طالع. 

[1mمرجريت [0m[1m: [0mأنا برضو يا حسن بنت ناس. الفقر هو اللي حوجني للخدمة. 

[1mحسن [0m[1m: [0mأنا عارف كده. لكن ماعلهش يا مرجريت. حقك عليَّ. صحيح بتحني عليَّ؟ 

[1mمرجريت [0m(تبتسم) [1m: [0mماحدش بيحن عليك في البيت ده قدي. 

[1mحسن [0m[1m: [0mوأنا كمان أحن لك كتير (يهم بتقبيلها فتفلت منه). 

[1mمرجريت [0m[1m: [0mالله. الله. 

[1mحسن [0m(يقترب منها ثانيًا لتقبيلها) [1m: [0mتعالي. 

[1mمرجريت [0m(تفلت منه) [1m: [0mالله. الله. إيه ده! 

[1mحسن [0m[1m: [0mكنت باظن إنك تحبيني. لكن يظهر إنك تحبيني زي ما تحب الأخت أخوها. القصد معلهش (يبتعد عنها ويجلس بعيدًا). 

[1mمرجريت [0m(بعد هنيهة تقترب منه) [1m: [0mانت بتضحك عليَّ. 

[1mحسن [0m(يهم واقفًا ويمسكها بين ذراعيه) [1m: [0mأهو ده دليل حبك. يا حبيبتي يا مرجريت بقى انك تحبيني صحيح وأنا ماكنتش عارف؟(مرجريت تضع عنقها 
على ذراعيه بحياء فيقبلها فتجفل فيمسك بها.) 

[1mحسن [0m[1m: [0mكمان بوسه. 

[1mمرجريت [0m[1m: [0mبس بقى أحسن حد يجي. 

[1mحسن [0m[1m: [0mكمان بوسة والنبي (يهم بتقبيلها فيدخل أمين). 

[1mالمشهد السابع [0m

(حسن – مرجريت – أمين) 

[1mأمين [0m[1m: [0mترلم لم لم ترلم (تراه مرجريت فتصرخ وتخرج). 

[1mحسن [0m[1m: [0mقصدي … 

[1mأمين [0m[1m: [0mوبتقول إنك تعيس الحظ ياسي حسن! 

[1mحسن [0m[1m: [0mالظواهر غشاشه يا أمين. 

[1mأمين [0m[1m: [0mلكن البرهان واضح يا أبو علي. 

[1mحسن [0m[1m: [0mوتظن إيه يعني … 

[1mأمين [0m[1m: [0mأظن إن عبد العزيز بك بيستنانا في الأوتومبيل تحت، ولازم ننزل حالًا عشان نتفسح سوى. 

[1mحسن [0m[1m: [0mلكن والله العظيم … 

[1mأمين [0m[1m: [0mماتحلفش. 

[1mحسن [0m[1m: [0mيا أمين … 

[1mأمين [0m[1m: [0mياللا بنا. 

[1mحسن [0m[1m: [0mوالله العظيم … 

[1mأمين [0m[1m: [0mقدامي. 

[1mحسن [0m[1m: [0mوالله العظيم … 

[1mأمين [0m(يدفعه الى الباب) [1m: [0mبقولك قدامي. ياللا، و… 

(ستار) 

[1mالفصل الثاني [0m

[1mالمشهد الأول [0m

(عزيزة ثم مرجريت ثم فيروز أغا) 

(عزيزة هانم جالسة تدق الجرس فتدخل مرجريت.) 

[1mعزيزة [0m[1m: [0mإندهيلي فيروز أغا. 

[1mمرجريت [0m[1m: [0mحاضر (تهم بالخروج). 

[1mعزيزة [0m[1m: [0mقولي لي قبله. إزاي فيروز أغا يقول للستات اللي جم يزوروني النهارده إني ما كنتش هنا؟ 

[1mمرجريت [0m[1m: [0mأنا عارفة ياستي عمل كده ليه. 

[1mعزيزة [0m[1m: [0mطيب روحي إبعتيه حالًا. 

[1mمرجريت [0m[1m: [0mحاضر (تخرج). 

[1mعزيزة [0m[1m: [0mمابقاش فاضل إلا فيروز أغا نقعد نتخانق معاه كمان. يعني الواحده ماتستريحش في بيتها ولا دقيقه واحدة (يدخل فيروز أغا). 

[1mفيروز [0m[1m: [0mأفندم. 

[1mعزيزة [0m[1m: [0mتعالى هنا. أنا موش قلت لك ألف مرة إن كل ما تجي ست عشان تزورني لازم تجي تقوللي. إزاي النهاردة تقول لحرم عبد الله باشا محمود 
إني ما نيش هنا؟ 

[1mفيروز [0m[1m: [0mيا ستي أعمل إيه. أنا عبد مأمور. 

[1mعزيزة [0m[1m: [0mطيب، وإذا كنت عبد مأمور موش تمشي الأوامر بتاعتي؟ 

[1mفيروز [0m[1m: [0mما أقدرش أمشيها يا ستي. 

[1mعزيزة [0m[1m: [0mإزاي. إزاي تقول الكلام ده! 

[1mفيروز [0m[1m: [0mوحياة راسك يا ستي ما أقدرش أمشيها أبدًا. 

[1mعزيزة [0m[1m: [0mوكمان تقوللي كده يا راجل. إنت ما تختشيش. 

[1mفيروز [0m[1m: [0mيا ستي أنا ما عنديش ذنب أبدًا. 

[1mعزيزة [0m[1m: [0mأمال الذنب ذنب مين؟ 

[1mفيروز [0m[1m: [0mيا ستي الستات اللي بيجو بيزور حضرتك يشرب قهوه كتير. عشان كده سعادة الباشا نبه عليَّ النهارده إني أقول لكل ست يجي يزورك إنك 
يا عيان يا خرجت. يا موش عاوز تقابلهم، والسلام يعني حاجة عشان ما يدخلوش. دي أوامر الباشا يا ستي، والذنب موش ذنبي والله … 

[1mعزيزة [0m[1m: [0mالباشا قال كده؟! 

[1mفيروز [0m[1m: [0mوحياة راسك يا ستي الباشا قال كده. 

[1mعزيزة [0m[1m: [0mيعني ما شفش حد من أصحابي ولا من قرايبي؟ 

[1mفيروز [0m[1m: [0mيظهر كده يا ستي. 

[1mعزيزة [0m[1m: [0mطيب روح أنا حكلم الباشا. (لا يذهب) روح مستني إيه؟ 

[1mفيروز [0m[1m: [0mإذا كان إنت يا ستي حتكلم الباشا في المسألة دي أرجوك يا ستي تكلمه في مسألة تانيه كمان. 

[1mعزيزة [0m[1m: [0mحصل حاجه جديدة؟ 

[1mفيروز [0m[1m: [0mلا. موش جديدة يا ستي. حاجه شفته بعينك. 

[1mعزيزة [0m[1m: [0mحاجة شفتها بعيني. إمتى؟ 

[1mفيروز [0m[1m: [0mموش يعني حاجة شفتها بعينك. لا حاجة تعرفه تمام. 

[1mعزيزة [0m[1m: [0mإيه هي؟ 

[1mفيروز [0m[1m: [0mيزود لي الماهيه شوية. 

[1mعزيزة [0m[1m: [0mطيب حابقى أشوف المسألة دي. 

[1mفيروز [0m[1m: [0mربنا يخليك يا ستي. 

[1mعزيزة [0m[1m: [0mروح بقى. (ترى أمين بك قادمًا) أهلا أمين بك. روح يا فيروز. 

[1mالمشهد الثاني [0m

(عزيزة – أمين) 

[1mأمين [0m(يدخل) [1m: [0mنهارك سعيد يا تيزه (يقبل يدها). 

[1mعزيزة [0m[1m: [0mأهلا وسهلًا. 

[1mأمين [0m[1m: [0mحسن بك هنا؟ 

[1mعزيزة [0m[1m: [0mالساعة يا بني مجتش تلاتة، وهو مايجيش قبل أربعة. 

[1mأمين [0m[1m: [0mأنا جيت قبل الميعاد. غلطت. القصد بقى أرجع كمان شوية. 

[1mعزيزة [0m[1m: [0mأقعد يابني شوية. يعني مستعجل خالص؟ وإذا كنت تقدر تقولي على المسألة اللي عاوز تقولها له وأنا أبقى … 

[1mأمين [0m[1m: [0mلا يا تيزة. دي المسألة سرية خالص. تتعلق بإدارة أشغالي الزراعية، وما أقدرش أقولها إلا لحسن وفى ودنه كمان. 

[1mعزيزة [0m[1m: [0mيا سلام! 

[1mأمين [0m[1m: [0mوالباشا هنا؟ 

[1mعزيزة [0m[1m: [0mلا. خرج عشان بيشتري قال أواني وزهريات يحطها في الأوده هنا. 

[1mأمين [0m[1m: [0mديهده ياتيزه. يظهر إن الباشا من المغرمين بالفنون الجميلة؛ لأن الأواني على العموم من دواعي الزينة، والزينة تدخل في باب 
الفنون. 

[1mعزيزة [0m[1m: [0mأنا عارفة يا بني. 

(تدخل مرجريت وفيروز أغا حاملان أواني جميلة، وفي أثرهما الباشا.) 

[1mالمشهد الثالث [0m

(عزيزة – أمين – الباشا) 

[1mالباشا [0m(داخلًا) [1m: [0mحاسب يا فيروز حاسبي يا مرجريت. دنا طلعت روحي لما دفعت تمنهم. أمين بك هنا؟ 

[1mأمين [0m[1m: [0mاشتريت زهريات يا عمي؟ 

[1mالباشا [0m[1m: [0mأيوه اشتريت يا بني موش كويسين؟ حاسبي يا مرجريت. الله. شيء عجيب والله. رأيك إيه يا هانم؟ رأيك إيه يا أمين؟ حاسب يا أغا. 
يعني عاوز تكسرهم عشان مادفعتش فيهم حاجة. أمين ياللا نرتبهم سوا (لفيروز) حط دي ناحية اليمين. أيوه كده، ودي يامرجريت ناحية الشمال … 
موش كده يا هانم؟ موش كده يا أمين؟ 

[1mأمين [0m[1m: [0mأيوه برضو كده. 

[1mالباشا [0m[1m: [0mودي في الوسط. ياللا يا مرجريت. إطلعي إنت وفيروز ياللا (يخرجان) قول لي بقى يا أمين بالله عليك عمركش شفت أواني زي دي (أمين 
يعض شفتيه ضحكًا) ولا عند واحد برنس كمان. مش كده! 

[1mأمين [0m[1m: [0mموش للدرجة دي. أنا اشتريت من مدة يومين زهريات زي دي حطتها في أودة الكاتب عشان شفت إنه مايصحش كمان أحطها في أودة الوكيل. 

[1mالباشا [0m[1m: [0mيانهار أسود. دنا دافع تمنهم النهارده خمسة جنيه. 

[1mأمين [0m[1m: [0mالأواني التمام تساوي مائة ومائتين وألف جنيه كمان. 

[1mالباشا [0m[1m: [0mليه كده يعني! لكن يظهر أنك ما تفهمش كتير في الحاجات دي. دانا امبارح لقيت زيهم عند عبد اللطيف باشا. قمت قلت لازم أشتري 
زيهم أحسن بعدين تقول الناس إن عبد اللطيف باشا عنده حاجات موش عندي. أمال الواحد قدره يكبر بين الناس ازاي. موش كده يا هانم؟ 

[1mعزيزة [0m[1m: [0mتمام يا باشا. عملت طيب. 

[1mأمين [0m[1m: [0mاشترتهم من عند مين يا عمي؟ 

[1mالباشا [0m[1m: [0mمن دكان في الموسكى. نسيت اسم صاحبه يا بني. 

[1mأمين [0m[1m: [0mواللي عاوز يشتري زهريات قديمه يجيبهم من الموسكي؟! 

[1mالباشا [0m[1m: [0mأمال منين يا ابني؟ 

[1mأمين [0m[1m: [0mمن أوروبا. من باريس. 

[1mالباشا [0m[1m: [0mالمره الجاية يا بني أبقى أجيبهم من هناك. 

[1mأمين [0m[1m: [0mيكون أحسن. موش كده يا تيزه، ودلوقت أوروفوار حابقى أرجع كمان شوية عشان أقابل حسن بك. 

[1mالباشا [0m[1m: [0mطيب يا بني. لكن يعني أترجاك إنك تنبه على حسن إنه مايبقاش يقعد في سبلندد بار، وخصوصًا ما يشربش كازوزه. 

[1mأمين [0m[1m: [0mحاضر يا باشا (يقبل يديهما ويخرج). 

[1mالباشا [0m[1m: [0mأمال يا ستي لازم يكون عندنا حاجات زي دي والا بلاش حاجه بالمره … إوع تصدقي إن الواد أمين يفهم حاجه في الأواني دي. بالله 
تقومي معايه نبص كويس في الحاجات الحلوه دي. ما شاء الله. ما شاء الله. ما شاء الله. تعرفي لما يجي عبد اللطيف باشا يزورني لازم أدخله 
الأوده دي علشان يشوف ويتحسر، ويتحسر تمام. 

[1mعزيزة [0m[1m: [0mطيب يا باشا ما دام بتصرف كده ماتزود ماهية حسن. 

[1mالباشا [0m[1m: [0mعلشان يشرب وسكي وكونياك. موش كفايه الكزوزه اللي لخبطت عقله. لا. لا. يا ستي حسن ده مالكيش دعوه به بالمره … تعرفي مين اللي 
ح يتعشى عندنا الليلة دي؛ حسن باشا رضوان. عين بشاوات الحكومة. اللي ح يتوسط لنا عشان يعاد انتخابنا في مجلس المديرية. 

[1mعزيزة [0m[1m: [0mبقى يا باشا حنرجع تاني نعيش في العزبه. 

[1mالباشا [0m[1m: [0mوهو أنا جابني إلَّا سقوطي في مجلس المديرية. مجلس المديرية آه يا خساره. قال يفوز علينا هناك رجب باشا، ويخليني أسيب البلد 
وآجي أعيش هنا في مصر بعدما سقطت في الانتخابات. آه يا مجلس المديرية يا فخفخه خالص. لكن إن شاء الله بمساعدة حسن باشا رضوان أرجع 
ونعيش على كيفنا هناك (يدخل الأغا). 

[1mالأغا [0m[1m: [0mمحمود بك جت عاوز تشوف حسن بك. 

[1mالباشا [0m[1m: [0mحسن مجاش لسه من المدرسة، ويعني محمود عامل لي صاحب ذوق قوي، وموش راضي يدخل على طول. طيب قوله يشرف (يخرج الأغا). 

[1mعزيزة [0m[1m: [0mمحمود جدع طيب صحيح. 

[1mالباشا [0m[1m: [0mعلى الأقل أحسن من زفت الطين إبن أخويه أمين اللي ما يفهمش في الزهريات والأواني. 

[1mالمشهد الرابع [0m

(المذكوران محمود ثم مرجريت ثم حسن) 

[1mمحمود [0m(يدخل) [1m: [0mالسلام عليكم (يقبل يد الباشا وعزيزة هانم). 

[1mالباشا [0m[1m: [0mوعليكم السلام. أهلًا وسهلًا. 

[1mعزيزة [0m[1m: [0mإزاي صحة نينتك؟ 

[1mمحمود [0m[1m: [0mبخير والحمد لله … حسن لسه ماجاش؟ 

[1mعزيزة [0m[1m: [0mلسة يا ابني. دلوقتي يجي. 

[1mالباشا [0m[1m: [0mوإيه اللي معاك ده ياسي محمود؟ 

[1mمحمود [0m[1m: [0mكتاب تاريخ نابليون … 

[1mالباشا [0m[1m: [0mنابليون؟ (يتناول الكتاب). 

[1mمحمود [0m[1m: [0mأيوه جبته عشان حسن. 

(مرجريت تأتي فترى الحاضرين فتتراجع فتناديها السيدة قائلة.) 

[1mعزيزة [0m[1m: [0mتعالي يا مرجريت تعالي. عاوزاني في حاجه؟ (تدخل). 

[1mمرجريت [0m[1m: [0mأيوه يا ستي (تأتي وتكلم سيدتها في أذنها فتقول عزيزة لمحمود) عن إذنك يا محمود بك جوني ستات. 

[1mمحمود [0m[1m: [0mإتفضلي يا خالتي ما فيش تكليف (تخرج عزيزة هانم ومرجريت). 

[1mالباشا [0m(يكون قد انتهى من تقليب أوراق الكتاب) [1m: [0mيعني مافيش صور ياسي محمود؟ (يعطيه الكتاب). 

[1mمحمود [0m[1m: [0mمعلهش يا سعادة الباشا. 

[1mالباشا [0m[1m: [0mيظهر إنك مبسوط من مدرسة الحقوق؟ 

[1mمحمود [0m[1m: [0mجدًّا. 

[1mالباشا [0m[1m: [0mالحمد لله يا بني اللي دخلت مدرسة الحقوق، وإياك إن شاء الله كده تبقى قاضي عادل وكده أبَّهه خالص. 

[1mمحمود [0m[1m: [0mوالله يا باشا أنا بدي أكون محامي. 

[1mالباشا [0m[1m: [0mأبوكاتو؟ أعوذ بالله من الشيطان الرجيم يا شيخ سيبك دا مين يجوزك بنته، ومع ذلك برضو أبوكاتو أحسن من حكيم. 

[1mمحمود [0m[1m: [0mوالله يا باشا مانيش شايف وجه التفضيل. 

[1mالباشا [0m[1m: [0mيا بني كل شيء بيحصل في الدنيا بالقضاء والقدر فأيه بقى فايدة الطب؟ وأنا كان ليَّه صاحب كان عنده تمان عيال سبعه جامدين زي 
الحديد وواحد ضعيف العقل والجسم قام ماتو السبعة وعاش التامن. قوللي بقى الطب عمل إيه وفايدته إيه؟ 

[1mمحمود [0m[1m: [0mالطب عشان الاحتراس والتوقي. موش عشان منع الموت ده شيء في يد الله. 

[1mالباشا [0m[1m: [0mسيبك يا شيخ من الأفكار دي. دي كلها كفر في كفر. 

[1mمحمود [0m(يغير الحديث) [1m: [0mالأواني جميله قوي. 

[1mالباشا [0m[1m: [0mانت موش عاجبك كلامي والا إيه؟ 

[1mمحمود [0m[1m: [0mالعفو يا سعادة الباشا. بس الأوانى استلفتت نظري قوي. 

[1mالباشا [0m[1m: [0mصحيح قوم بنا نتفرج عليها قوم (يقتربان منها). بالله شفتش زيها عند البرنسات؟ قال المخلول أمين قال يقول: إنها ماتساويش حاجه. 
من حق الكلام ده صحيح؟ 

[1mمحمود [0m[1m: [0mلا يا باشا غلطان خالص. 

[1mالباشا [0m[1m: [0mدامبارح يا ابنى اشتريت قاموس لسان العرب، وحطيته في أودة الضيوف، ولو إني يعني كلام في سرك ما افهمش فيه حاجه. لكن أهو جبته 
للزينه، واشتريت يا بني كمان «ورد الجلشاني» وحطيته جنب المخده في السرير، ومن يومها يا بني الصداع راح مني. 

[1mمحمود [0m[1m: [0mالحمد لله. 

[1mالباشا [0m[1m: [0mسره باتع الجلشاني، وإن شاء الله ناوي أروح أزور قبره. 

[1mمحمود [0m[1m: [0mاتفضل يا سعادة الباشا إذا كان في عزمك النهارده. 

[1mالباشا [0m[1m: [0mلا يا بني لا أقعد. موش النهارده. بقى إنت فاهم انى حروح أزوره النهارده؟ لا. دانا الليلة عازم حسن باشا رضوان عين باشوات 
الحكومة، وكلام في سرك. هو اللي رايح يتوسط لي عشان يُعاد انتخابي في مجلس المديرية. ما تعرفش حسن باشا رضوان؟ 

[1mمحمود [0m[1m: [0mوالله ماسبقش ليه معرفه به. 

[1mالباشا [0m[1m: [0mطبعا. لأنك لسه صُغير ما تعرفش الناس أصحاب المقامات العاليه (يدخل حسن) أهو حسن جه (وبعد أن يقبل حسن يد الباشا، ويسلم على 
محمود) أما أسيبكم بقى وأخرج (يقبل محمود يد الباشا وهو خارج). 

[1mالمشهد الخامس [0m

(حسن – محمود) 

[1mمحمود [0m[1m: [0mجبت لك كتاب نابليون. 

[1mحسن [0m(يأخذه منه) [1m: [0mمتشكر. يا ترى تسمح لي أني أخليه عندي لآخر السنة عشان الامتحان والا … 

[1mمحمود [0m[1m: [0mيا سلام ياحسن. طيب وأنا محتاج له. خليه عندك يا سيدي على طول. 

[1mحسن [0m[1m: [0mمتشكر. لا بس لآخر السنه. إلا قوللي. ماقرتش أبيات سالم الجديدة؟ 

[1mمحمود [0m[1m: [0mعمل قصيدة جديدة؟ 

[1mحسن [0m[1m: [0mيخرج من جيبه جريدة خذ واقرأ. 

[1mمحمود [0m[1m: [0mونشرها في جريدة (يقرأ): 

متى أنا بالغٌ منك المراما 

وشافٍ في محبتك الأواما 

وقاضٍ حق حبك وهو حق 

له الغمرات تقتحم اقتحاما 

علام هجرتني وجعلت قلبي 

بنار الهجر يضطرم اضطراما 

لئن زعم العزول بأن قلبي 

سلاك وأنه نسي الغراما 

فإني لم أزل في الحب صبًّا 

أمين القلب أحتمل السقاما 

وكيف أخون للأحباب عهدًا 

وقد أقسمت أن أرعى الذماما 

إذا … … … … 

… … … … … 

[1mحسن [0m[1m: [0mالباقي كله مدح. مافيش داعي اننا نصدع أسماعنا به. 

[1mمحمود [0m[1m: [0mدي قصيده جميلة جدًّا. 

[1mحسن [0m[1m: [0mإسكت أما امبارح وأنا باقرا في ديوان البحتري وقعت على أبيات من أحسن ما يكون. 

[1mمحمود [0m[1m: [0mسمعها لى يا أخي. 

[1mحسن [0m[1m: [0mعن أى ثغر تبتسم 

وبأي طرف تحتكم 

حسن يضن بوصله 

والحسن أشبه بالكرم 

أفديه من ظلم الوشا 

ة وإن أساء وإن ظلم 

وكأن في قلبي الذي 

في ناظريك من السقم 

يهنيك أنك لم تذق 

شهدًا وإني لم أنم 

[1mمحمود [0m[1m: [0mوانت يا صاحبي ما عملتش حاجه جديدة؟ 

[1mحسن [0m[1m: [0mبعض أبيات. 

[1mمحمود [0m[1m: [0mومستنى إيه يا أخى سمعها لي اعمل معروف. 

[1mحسن [0m[1m: [0mحياتي هي الحب والحب ديني 

وللحب قضَّيت عمري شقيا 

أماني في الحب شيء كثير 

وما نلت يا قوم في الحب شيئا 

عذابي كبير ولولا عذابي 

لما كنت صبًّا عفيفًا نقيا 

ولي في الهوى عفة لا تجارى 

ونفس ترى الموت حلوًا هنيا 

ففيم الملامة يا من يلوم 

ولولا الغرام لما كنت حيا 

[1mمحمود [0m[1m: [0mأهنيك يا أخي. لكن بقى تسمحش لى بسؤال صغير؟ 

[1mحسن [0m[1m: [0mإتفضل. 

[1mمحمود [0m[1m: [0mيعنى زمان كنت ما بتسمعناش إلَّا أشعار في الفخر والحماسة وكنت ما تحودش على الغزل أبدًا، ودلوقت شايف المسألة انعكست. ما تقول 
لي السبب إيه يا أخي! تكونش مغرم والا حاجه؟ 

[1mحسن [0m[1m: [0mأعوذ بالله يا شيخ. مغرم إيه وبتاع إيه. 

[1mمحمود [0m[1m: [0mهو الحب حرام ياسي حسن؟ 

[1mحسن [0m[1m: [0mلا، ولكن ما بحبش. 

[1mمحمود [0m[1m: [0mأقول لك ياعم. بتحب واللا مابتحبش أهو كله واحد (ينظر في ساعته يهم واقفًا) أما أقوم بقى أحسن الساعة بقت أربعة ونصف. 

[1mحسن [0m[1m: [0mلسه بدري يا سيدي. 

[1mمحمود [0m[1m: [0mأقول لك راح أقعد شوية لحد ما أقول لك حكايه غريبه حصلت عندنا في المدرسة. 

[1mحسن [0m[1m: [0mإيه هيه؟ 

[1mمحمود [0m[1m: [0mواحد تلميذ انتحر. 

[1mحسن [0m[1m: [0mانتحر؟ يا شيخ ما تقولش كده. 

[1mمحمود [0m[1m: [0mلأ. انتحر صحيح. 

[1mحسن [0m[1m: [0mوليه؟ 

[1mمحمود [0m[1m: [0mكان بيحب بنت فقيره مارضيش أبوه يجوزهاله قام المغفل يقوم يموت روحه. بالله عليك موش مغفل. 

[1mحسن [0m[1m: [0mمغفل إزاي يا شيخ. ده مات شهيد. 

[1mمحمود [0m[1m: [0mسيبك يا شيخ دا الحب جنون في جنون. 

[1mحسن [0m[1m: [0mما تقولش كده يا محمود. 

[1mمحمود [0m[1m: [0mوليه؟ 

[1mحسن [0m[1m: [0mعلشان … 

[1mمحمود [0m[1m: [0mعلشان انك تحب. أديك وقعت يا بطل، والحكايه اللى قلتها لك كدب في كدب. 

[1mحسن [0m[1m: [0mيا سلام عليك يا محمود. 

[1mمحمود [0m[1m: [0mانت تعرف ياحسن اني أحبك كتير، وأحب لك الخير، وأحب من صميم قلبي إنك ماتقعش واقعه ماتعرفش تقوم منها. أنا عارف أبوك كويس 
فحاسب يا صاحبي. 

[1mحسن [0m[1m: [0mوالله يا أخي أنا موش سائل. 

[1mمحمود [0m[1m: [0mماتقولش بس كده. 

[1mحسن [0m[1m: [0mوأقول أكتر من كده كمان. حد عارف الظروف؟ ما تقول لي أعمل إيه يا أخى … 

[1mمحمود [0m[1m: [0mطيب قول لي بتحب مين؟(حسن يسكت.) 

[1mمحمود [0m[1m: [0mمين بالذمه. 

[1mحسن [0m[1m: [0mواحده عايشه معايه في البيت. 

[1mمحمود [0m[1m: [0mمرجريت موش كده؟ (حسن يحني رأسه علامة الموافقة) حاسب يا حسن. حاسب ليجي عليك يوم تفتح فيه عنيك، وتعرف إن الحب ده له وقت 
مخصوص بعد ما يفرغ الواحد منه ما يعرفش يعمل إيه؟ 

[1mحسن [0m[1m: [0mيبقى ربنا يفرجها. 

[1mمحمود [0m[1m: [0mانت نسيت ان كل حب له أجل محدود. 

[1mحسن [0m[1m: [0mوالله يا محمود أنا مادفعنيش لحب مرجريت الا البؤس اللي انا عايش فيه. أديك شايف وعارف اللي بيعمله أبويه فيَّ. يعني لو ما كنش 
بيعذبني العذاب ده كله، والا كان بيحن ويشفق عليَّ شوية كنت لا حبيت ولا نظرت أي نظره لمرجريت ولا خلافها. أعمل إيه يا أخي ما حدش بيحن 
عليَّ في البيت ده غيرها. أعمل إيه إذا كانت هي الوحيده اللي شايفها قدامي. 

[1mمحمود [0m[1m: [0mأنا ح سيبك دلوقتي لكن عاوز انك تتأنى وتفكر. هيه. نهارك سعيد. 

[1mحسن [0m[1m: [0mلسه بدري. 

[1mمحمود [0m[1m: [0mلا. لازم أخرج. يدوبك أحصل صاحبي في البيت. 

[1mحسن [0m(يسير معه الى الباب) [1m: [0mمع السلامه. 

[1mمحمود [0m[1m: [0mبالله تستني. لأ خليك. 

[1mحسن [0m[1m: [0mما يصحش. 

[1mمحمود [0m[1m: [0mيا سيدي، مافيش تكليف (يخرج). 

[1mحسن [0m(يذهب بجوار المكتب، ويجلس، ويفتح كتاب ويقرأ فيه. تأتي مرجريت من ورائه، وتضع يدها على عينيه) [1m: [0mمين ده؟ الله مين ده؟ بلاش هزار 
بقى. أوه. أوه (تضع يديها على فمه. فلما يراها يقف ويقبلها) انت؟ إنت يا حبيبتي. 

[1mالمشهد السادس [0m

(حسن – مرجريت) 

[1mمرجريت [0m[1m: [0mجيت أشوفك. إيه الكتاب ده؟ 

[1mحسن [0m[1m: [0mرواية غصن البان. 

[1mمرجريت [0m[1m: [0mغصن البان؟ 

[1mحسن [0m[1m: [0mدي رواية من تأليف لامرتين. إسمها في الأصل جرازيلا. 

[1mمرجريت [0m[1m: [0mوحكايتها إيه يعني؟ 

[1mحسن [0m[1m: [0mدي واحده حبت لامرتين، وقضت الظروف عليهم بالفراق ومسكينه ماتت شهيدة حبها.(مرجريت تتنهد.) 

[1mحسن [0m[1m: [0mبتتنهدي ليه يا مرجريت؟ 

[1mمرجريت [0m[1m: [0mصعبت عليه البنت عشان حالها يشبه حالي. بقى مانتش عارف إنه حيجى يوم من الأيام تتجوز فيه يا حسن. 

[1mحسن [0m[1m: [0mيستحيل. يستحيل إني أسيبك. سامعه يستحيل. 

[1mمرجريت [0m[1m: [0mحد عارف. 

[1mحسن [0m[1m: [0mليه يا مرجريت؟ إنت شايفاني يعني وش خيانه؟ 

[1mمرجريت [0m[1m: [0mلا يا حبيبي. بقى يا حسن لما بكره تبقى كده الكل في الكل رايح تفتكر فيه؟ 

[1mحسن [0m[1m: [0mعمري ما أنساك يا مرجريت (يقبلها) تعرفي أناجبت لك هديه جديده. 

[1mمرجريت [0m[1m: [0mأنامش عاوزه لا هديه ولا غيرها إنت حيلتك حاجه يا حسن دلوقتي. 

[1mحسن [0m[1m: [0mإنت فاهمه إن الهديه دي كلفتني حاجه كبيره. أبدًا حوشت ريال كل شهر لحد ما اشتريتها لك. 

[1mمرجريت [0m[1m: [0mوإيه هيَّ؟ 

[1mحسن [0m[1m: [0mحذري. 

[1mمرجريت [0m[1m: [0mحلق؟ 

[1mحسن [0m[1m: [0mلا. 

[1mمرجريت [0m[1m: [0mدبوس؟ 

[1mحسن [0m[1m: [0mلا. 

[1mمرجريت [0m(تضع يدها على أصبعها) [1m: [0mخاتم؟ 

[1mحسن [0m[1m: [0mولا ده كمان. 

[1mمرجريت [0m[1m: [0mإيه أمال؟ 

[1mحسن [0m[1m: [0mعقد. 

[1mمرجريت [0m[1m: [0mحلو خالص. تسلم إيدك واشتريته بكام؟ 

[1mحسن [0m[1m: [0mبخمسين قرش. 

[1mمرجريت [0m(تلبسه) [1m: [0mجميل قوي (تخلعه) أما أعينه أحسن حد يشوفه. 

[1mحسن [0m[1m: [0mوخصوصًا الوالد ياستي. 

[1mمرجريت [0m[1m: [0mمين اللى جي دلوقتي؟ (يستمعان صوت أوتوموبيل). 

[1mحسن [0m[1m: [0mأمين من غير شك (ينظر من النافذه) هوه بعينه. أهو طلع على السلالم. 

[1mمرجريت [0m[1m: [0mأما أروح أحضر لكم كبايتين شربات. 

[1mحسن [0m[1m: [0mقوام. 

[1mمرجريت [0m[1m: [0mأوع تسمع كلامه. ده واد فلاتي. 

[1mحسن [0m[1m: [0mماتخافيش (تخرج من الباب اليمين. يدخل أمين من الوسط). 

[1mالمشهد السابع [0m

(حسن – أمين ثم مرجريت) 

[1mأمين [0m(داخلًا حزينا) [1m: [0mسلامات ياسي حسن. 

[1mحسن [0m[1m: [0mسلامات يا أخي. 

[1mأمين [0m[1m: [0mعزيني ياسيدي. إمبارح خسرت خمسين جنيه في التيرو. 

[1mحسن [0m[1m: [0mخمسين. مرة واحده! 

[1mأمين [0m[1m: [0mصحيح المبلغ جسيم. لكن الواحد لازم يعزي روحه. 

[1mحسن [0m[1m: [0mأيوه يا أخي لكن لازم تدبر روحك. 

[1mأمين [0m[1m: [0mبكره تدبر يا أبو علي. إسمع. أنا جيت لك من مدة ساعة ولا لقيتكش قمت رجعت تاني. لأن فيه مسأله ضروريه قوي عاوز أحكيلك عليها. 

[1mحسن [0m[1m: [0mأنا في الخدمة يا أمين. 

[1mأمين [0m[1m: [0mالمسأله تتعلق بأحدى معشوقاتي «إيفون» اللي قاعده في رقبتي لحد دلوقت ومش عارف إزاي باحبها يا أخي مش فاهم إزاي. دى مسألة يظهر 
إنها عويصه خالص. 

[1mحسن [0m[1m: [0mعويصه قوي وبعدين؟ 

[1mأمين [0m[1m: [0mوبعدين مافيش حاجه … طردتني من بيتها النهارده. 

[1mحسن [0m[1m: [0mيا خبر، والسبب؟ 

[1mأمين [0m[1m: [0mوالسبب إني كنت قابلت في السكه بنت ماقولشي يعني إنها جميله. لكن فيها جازبية تجزب الواحد مدة أربعة وعشرين ساعة بس. قمت مشيت 
وراها بس، وبعدين شافني واحد طالع من عندها. قام راح بسلامته وقال لإيفون وعليه حكمت علي بالطرد. مش مصيبه. 

[1mحسن [0m[1m: [0mمصيبه كبيره قوي، وعاوزني يعني أعمل إيه؟ 

[1mأمين [0m[1m: [0mما هو يعني حلفت لها إني كنت معاك في الساعه المعهودة قامت قلت لازم تجيب لي. (تدخل مرجريت حاملة أواني الشربات) أيوه قام قال 
لي لازم تجيب لي ابن عمك عشان يحلف لي إن الكتاب عنده (مرجريت تعطيهما كوبات الشربات)، (لمرجريت) كيف الكيف يامدموازيل مرجريت؟ 

[1mمرجريت [0m[1m: [0mبخير. 

[1mأمين [0m[1m: [0mالصحة مش تمام؟ 

[1mمرجريت [0m[1m: [0mتمام. 

[1mأمين [0m[1m: [0mوالخفقان زال؟ 

[1mحسن [0m[1m: [0mيا أخينا! (يعطيانها كوبتا الشربات وتخرج). 

[1mأمين [0m[1m: [0mنسيت أسألك. إزاي أحوال حبك يا أخي؟ 

[1mحسن [0m[1m: [0mبلاش هزار بقى. 

[1mأمين [0m[1m: [0mعلى إيه ياخويه. شفت بعيني ماحدش قال لي. 

[1mحسن [0m[1m: [0mوبعدين؟ 

[1mأمين [0m[1m: [0mولا قابلين. يعني بس أديك بقى لك شهر وانت متمتع خالص، بدي أعرف بس لحد أي نقطه وصلت؟ 

[1mحسن [0m[1m: [0mكمل حكايتك أحسن. 

[1mأمين [0m[1m: [0mعندك حق. بس يعني عاوزك تيجي معاى، وتحلف لها إني كنت معاك في الساعة اللي شافني فيها العزول مع البنت دوكها. 

[1mحسن [0m[1m: [0mإستناني بكره بالأوتوموبيل عند المدرسة، وأنا أروح معاك. لكن لا يا عم خايف أبوي يسمع. 

[1mأمين [0m[1m: [0mإعمل معروف ياحسن. 

[1mحسن [0m[1m: [0mوانت كمان إعمل معروف ياسي أمين! 

[1mأمين [0m[1m: [0mأديك دقت نار الحب يا خويا إعمل معروف، ويمكن يا أخي تلاقي عند إيفون وظاويظ تانيه يغنوك عن الخدامة دي. 

[1mحسن [0m[1m: [0mلا يا أمين. حاكم الهزار لما يتعدى حدوده يبقى تقيل قوي (يبتعد عنه). 

[1mأمين [0m(يسكت قليلًا) [1m: [0mعندك حق. 

(حسن لا يرد.) [1mأمين [0m[1m: [0mسامحنى يا حسن. 

[1mحسن [0m[1m: [0mالله يسامحك يا سيدي. 

[1mأمين [0m[1m: [0mإعمل معروف وحياة راس أبوك. 

[1mحسن [0m[1m: [0mلا. لا. إحلف براس واحد تاني أحسن. 

[1mأمين [0m[1m: [0mطيب وحياة راسي أنا. ماتخيبش رجاي. 

[1mحسن [0m[1m: [0mعلى شرطين؛ الأول: إن أبوي مايسمعش، والتاني: إنك ماترجعش لهزارك البارد. 

[1mأمين [0m[1m: [0mأبدًا تبت لوجه الله. متشكر يا أخي متشكر (يهم واقفًا) بكره الساعة ٤ حاكون بالأتوموبيل قدام المدرسة. أورفوار. 

[1mحسن [0m[1m: [0mأورفوار (يخرج أمين من باب الوسط، وتدخل مرجريت من باب اليمين). 

[1mمرجريت [0m[1m: [0mدهده. خرج أمين بيك والا إيه؟ 

[1mحسن [0m[1m: [0mفي داهية يا ستي. 

[1mمرجريت [0m[1m: [0mصحيح؟ 

[1mحسن [0m[1m: [0mوقصدك إيه؟ 

[1mمرجريت [0m[1m: [0mالقصد تعرفو مدموازيل إيفون. 

[1mحسن [0m[1m: [0mديهده؟ إنت سمعت اللي كنا بنقوله. 

[1mمرجريت [0m[1m: [0mكنت واقفه ورى الباب وسمعت كل حاجة. ياللا يا أخي روح عند مدموازيل إيفون إللي حاتغنيك عن الخدامه دي. 

[1mحسن [0m[1m: [0mوهو انا سكت له لما قال كده؟ 

[1mمرجريت [0m[1m: [0mلكن رضيت انك تروح معاه. 

[1mحسن [0m[1m: [0mعشان أأدي له خدمه. 

[1mمرجريت [0m[1m: [0mأما خدمة شريفة قوي. 

[1mحسن [0m[1m: [0mانت عاوزه تجرحي إحساسي والا إيه؟ 

[1mمرجريت [0m(غاضبة) [1m: [0mبس أسكت بقى. أسكت. 

[1mحسن [0m[1m: [0mايوه اسكتي إنت هو أنا عملت حاجه. لا الحق أنا ما اسمحش لك إنك تكلميني كده أبدًا. 

[1mمرجريت [0m[1m: [0mطيب (بصوت متهدج). 

[1mحسن [0m[1m: [0mشيء غريب! أما شيء الواحد ما يقدرش يتحمله صحيح. 

[1mمرجريت [0m(بصوت أكثر تهدجًا) [1m: [0mطيب. 

[1mحسن [0m[1m: [0mوالا يا ترى عاوزة تكوني مستبد! 

[1mمرجريت [0m(بصوت كله بكاء ثم تبكي مرة واحده) [1m: [0mطيب طيب. 

[1mحسن [0m[1m: [0mما عندكيش إلا العياط … تعالي. تعالي. (يقترب منها). 

[1mمرجريت [0m[1m: [0mأوعه كده. أوعه. 

[1mحسن [0m(بلطف) [1m: [0mالحق عليك يا مرجريت. 

[1mمرجريت [0m[1m: [0mكتر خيرك. 

[1mحسن [0m[1m: [0mطيب الحق عليَّ (يمسك يديها) تعالي (يجلس على الطاولة) تعالي إقعدي جنبي. 

[1mمرجريت [0m[1m: [0mإوعدني قبله إنك ماتروحش بكره عند إيفون. 

[1mحسن [0m[1m: [0mابدًا والله أبدًا تعالي بقى (تجلس على الطاولة) ابتسمي بقى (تبتسم) أيوه كده (يطبطب عليها) هاتي بوسه (يهم بتقبيلها فيدخل 
والده). 

[1mالمشهد الثامن [0m

(حسن – مرجريت – الباشا ثم فيروز أغا) 

[1mالباشا [0m[1m: [0mماشاء الله. ما شاء الله. بتعمل إيه ياسي حسن؟ والله طيب ياخويه (مرجريت تهم بالخروج) إستني هنا استني. 

[1mحسن [0m[1m: [0mأرجوك يا أبويا. 

[1mالباشا [0m[1m: [0mوكمان عاوز تكلم بعد اللي شفته بعيني. 

[1mحسن [0m[1m: [0mإعمل فيَّ اللي إنت عاوزه أما هي مظلومه. 

[1mالباشا [0m[1m: [0mسبحان الله في طبعك ياسي حسن. أما ولد قليل الحيا. إزاي يا واد تحب خدامه وتبوسها؟ 

[1mحسن [0m[1m: [0mعشان إنت اللي دفعتني. 

[1mالباشا [0m[1m: [0mأنا يا ناس! 

[1mحسن [0m[1m: [0mمعلوم انت. حد كان أجبرك على إنك تعاملني المعاملة السيئة دي. حد كان أجبرك على إنك ما تخليش لى حبيب في البيت ده. حد كان أجبرك 
على إنك تجيب في بيتك خدامة تكبر وتحن عليَّ؟ إنت السبب. معلوم إنت السبب. 

[1mالباشا [0m[1m: [0mآه يا قليل الحيا والأدب، والله لازم أضربها قدامك (يهم بضربها. يعترضه حسن). 

[1mحسن [0m[1m: [0mمستحيل. 

[1mالباشا [0m[1m: [0mوبتقول كده كمان. طيب خد والله لأضربك.(تدخل عزيزة هانم من باب الوسط.) 

[1mعزيزة [0m[1m: [0mيا باشا. يا باشا. ده ابنك. 

[1mالباشا [0m[1m: [0mلازم أضربه. 

[1mعزيزة [0m[1m: [0mحرام عليك يا باشا. إنت ما فيش في قلبك رحمة؟ 

[1mالباشا [0m[1m: [0mبقى الولد المفعوص ده أدخل ألاقيه عمال يبوس البنت دي، وكمان لما أكلمه يجحم لي، والله العظيم لأضربه. 

[1mعزيزة [0m[1m: [0mاعمل معروف يا باشا. أبوس رجليك (لمرجريت) ياللا يا بنتي ياللا اخرجي. لمي هدومك وكفاية اللى حصل بقى. 

[1mحسن [0m[1m: [0mحتطردوها. مستحيل أقعد أنا كمان. 

[1mالباشا [0m[1m: [0mتوفر يا خويا. لكن استنى، والله العظيم لأضربه (يهجم نحو حسن). 

[1mعزيزة [0m(تمنعه) [1m: [0mوحياة راسك يا باشا تسكت (لحسن) حسن أبوس إيديك يا بني تسكت (لمرجريت) ياللا يا مرجريت. 

[1mمرجريت [0m[1m: [0mحاضر يا ستي (تخرج وهي تبكي). 

[1mعزيزة [0m[1m: [0mياللا بنا يا باشا في الأوده دي. 

[1mالباشا [0m[1m: [0mيستحيل أخرج قبل ما أديله كم قلم على اصداغه. تعالى يا واد هنا. 

[1mعزيزة [0m[1m: [0mيا باشا اعمل معروف. 

[1mالباشا [0m[1m: [0mماانتش راضي تيجي؟ طيب استنى (يهجم عليه) والله لأضربه. 

[1mالأغا [0m(يدخل) [1m: [0mحسن باشا رضوان جيت. 

[1mالباشا [0m(وكأنه نسي كل شيء) [1m: [0mحسن باشا رضوان جه. عين بشوات الحكومة جه. فين الردنجوت؟ 

[1mعزيزة [0m[1m: [0mفي أودة اللبس. 

[1mالباشا [0m[1m: [0mمجلس المديرية. حسن باشا رضوان. الردنجوت. فين الردنجوت؟ 

[1mعزيزة [0m[1m: [0mفي أودة اللبس ياللا بنا. 

[1mالباشا [0m(يهرع نحو باب اليمين صائحًا) [1m: [0mالردنجوت. الردنجوت. مجلس المديرية. حسن باشا رضوان (يخرج وعزيزة من باب الشمال).(حسن يجلس على 
كرسي يستسلم لأفكاره. تدخل مرجريت من الباب اليسار، وتناديه بصوت خافت.) 

[1mمرجريت [0m[1m: [0mحسن. 

[1mحسن [0m[1m: [0mمرجريت. 

[1mمرجريت [0m[1m: [0mهس. اتكلم بشويش. أنا جيه أودعك. 

[1mحسن [0m[1m: [0mآه … 

[1mمرجريت [0m[1m: [0mآخر بوسه يا حسن (يقبلها ثم تهم بالخروج وعند وصولها إلى الباب تلتفت إليه، ويلتفت إليها فينهضان لبعضهما ويتعانقان، ثم تهرب 
من بين ذراعيه نحو الباب، وتخرج فيرتمي حسن على كرسي مجهشًا بالبكاء). 

(ستار) 

[1mالفصل الثالث [0m

منظر الفصل الأول والثاني 

[1mالمشهد الأول [0m

(الباشا – عزيزة هانم) 

[1mالباشا [0m(جالسًا يقرأ جريدة) [1m: [0mأعوذ بالله من الشيطان الرجيم. أعوذ بالله من الشيطان الرجيم. 

[1mعزيزة [0m[1m: [0mإيه يا باشا إيه يا باشا؟ 

[1mالباشا [0m[1m: [0mولد قتل أبوه، ولما سألوه عن السبب. قال لهم: إن أبوه بلغ سبعين سنة، وإنه شبع من الدنيا، وعلشان كده موته. 

[1mعزيزة [0m[1m: [0mأعوذ بالله. يا رب ماتورينا سوء أبدًا. 

[1mالباشا [0m[1m: [0mده شيء فظيع (يعود للقراءة، ثم يضحك مرة واحدة). 

[1mعزيزة [0m[1m: [0mإيه يا باشا؟ 

[1mالباشا [0m[1m: [0mها. ها. 

[1mعزيزة [0m[1m: [0mما تقول لي إيه يا باشا. 

[1mالباشا [0m[1m: [0mيا شيخة خليني أضحك شويه. 

[1mعزيزة [0m[1m: [0mوالنبي تقول. 

[1mالباشا [0m[1m: [0mشيخ بعمه بيلعب الباتيناج. موش حاجة تضحك. يا شيخه دي الناس قعدت تضحك عليه لما قالت بس. 

[1mعزيزة [0m[1m: [0mعندهم حق. 

[1mالباشا [0m(يعود لتلاوة الجريدة، ويقول وهو يضحك) [1m: [0mقال شيخ بعمه يلعب الباتيناج (يعاود القراءة، ثم لا يلبث أن يرفع رأسه ويتنهد) الحمد 
لله. الحمد لله. 

[1mعزيزة [0m[1m: [0mإيه يا باشا؟ 

[1mالباشا [0m[1m: [0mآن الأوان ياختي. رجب باشا سقط في الانتخابات في مجلس المديرية. الحمد لله. الحمد لله. بدي بقى أقوم أقابل حسن باشا رضوان. 
أظنك عارفه السبب. على الله السنه الجايه ينفع انتخابي، ونرجع بلدنا بعد ما قعدنا هنا تمن سنين في غلب وعذاب أحمر. 

[1mعزيزة [0m[1m: [0mماقرتش حاجة عن السياسه؟ 

[1mالباشا [0m[1m: [0mما لنا وما لها يا اختي السياسه. لأ. خلينا بعيد عنها اعملي معروف. أمَّا اخرج بقى ألحق حسن باشا. (حسن داخلًا، ومعه كتاب 
فعندما يرى والده يقف مكانه) أهلًا وسهلًا كنت فين ياسي حسن؟ 

[1mالمشهد الثاني [0m

(الباشا – عزيزة – حسن) 

[1mحسن [0m[1m: [0mكنت في أودتي باذاكر. 

[1mالباشا [0m[1m: [0mطيب وجاي هنا تعمل إيه؟ 

[1mحسن [0m[1m: [0mأذاكر برضو. 

[1mالباشا [0m[1m: [0mوإيه اللي معاك ده؟ 

[1mحسن [0m[1m: [0mتاريخ نابليون. 

[1mالباشا [0m[1m: [0mتاريخ نابليون والا مرجريت؟ 

[1mعزيزة [0m[1m: [0mيا باشا إعمل معروف. 

[1mالباشا [0m[1m: [0mوناوي السنة دي تنجح في البكالوريا والا تسقط زي عمنول. 

[1mحسن [0m[1m: [0mإن شاء الله رايح أنجح. 

[1mعزيزة [0m[1m: [0mإن شاء الله ياباشا ينجح. أنا شايفه حسن بيذاكر دروسه كتير السنه دي. 

[1mالباشا [0m[1m: [0mآه بيذاكر السنه دي. طبعًا ما هو عمنول كان عنده شاغل تاني. 

[1mعزيزة [0m[1m: [0mيا باشا ليه بس! 

[1mالباشا [0m[1m: [0mاسكتي. اسكتي. ده اللي عمله حسن مايتعملش. القصد أما أقوم أخرج أقابل صاحبك على الله النوبه دي تنفع المسأله. (يهم بالخروج) 
ذاكر يا حسن دروسك. يكفي اللي حصل (يخرج). 

[1mحسن [0m[1m: [0mأف. أف. أف. 

[1mعزيزة [0m[1m: [0mما لك يا حبيبي النهاردة زعلان قوي؟ 

[1mحسن [0m[1m: [0mولا زعلان ولا حاجة يا نينه. 

[1mعزيزة [0m[1m: [0mهوا انا يا بني ما اعرفكش لما تزعل! 

[1mحسن [0m[1m: [0mوالله يا نينتي مافيش حاجه. 

[1mعزيزة [0m[1m: [0mيا بني يا حبيب ريَّح قلبي اعمل معروف. 

[1mحسن [0m[1m: [0mوبس ح أقول لك ايه يا نينه. 

[1mعزيزة [0m[1m: [0mطيب تخليني أقول أنا؟ 

[1mحسن [0m[1m: [0mقولي. 

[1mعزيزة [0m[1m: [0mيظهر إنك رجعت تفتكر في صاحبتنا. 

[1mحسن [0m[1m: [0mيا سلام يا نينه. يا سلام. يعني لازم تنكدي عليَّ إنت وابويه كل يوم بالسيره دي. هو أنا يا ناس بجيب لكم سيرتها. أنا يا ناس 
بتكلم؟ موش تسكتوا عني زي مانا ساكت عنكم. 

[1mعزيزة [0m[1m: [0mبس يا بني مش عاوزه أشوفك زعلان. 

[1mحسن [0m[1m: [0mطيب يا ستي أديني موش زعلان. 

[1mعزيزة [0m[1m: [0mطيب هات بوسه. 

[1mحسن [0m(يقدم لها خده) [1m: [0mهيه. 

[1mعزيزة [0m[1m: [0mإخص عليك يا حسن. برضو كده. طيب معلهش (تخرج). 

[1mحسن [0m[1m: [0mأف. أف. أروح فين؟ (يرمي بالكتاب الى الكرسي ويجلس). 

[1mالمشهد الثالث [0m

(حسن – محمود) 

[1mمحمود [0m(داخلًا بسرعة) [1m: [0mحسن. 

[1mحسن [0m[1m: [0mمحمود. جيت في وقتك يا أخي. 

[1mمحمود [0m[1m: [0mجرى إيه يا أخي. إن شاء الله خير. إيه معنى الجواب اللي بعته ليه النهارده الصبح تستعجلنى فيه بالحضور. 

[1mحسن [0m[1m: [0mمصيبة كبيرة يا أخي. 

[1mمحمود [0m[1m: [0mلا سمح الله يا شيخ. 

[1mحسن [0m[1m: [0mوالله مصيبه كبيره خالص. أقول لك الواحد يموت روحه ويخلص أحسن. 

[1mمحمود [0m[1m: [0mبس موش تقول لي إيه اللي جرى؟ 

[1mحسن [0m[1m: [0mإسكت. مرجريت. 

[1mمحمود [0m[1m: [0mما لها؟ ما فات على حكايتها خمس تشهر. إيه اللي جدد العباره تاني؟ 

[1mحسن [0m[1m: [0mإسكت أنا خبيت عنك تلات جوابات بعتتهم ليَّه. 

[1mمحمود [0m[1m: [0mتلات جوابات؟ وفيهم إيه؟ 

[1mحسن [0m[1m: [0mفيهم إن مرجريت حامل. 

[1mمحمود [0m[1m: [0mحامل يادي الداهيه. ماتقولش كده يا شيخ، وقالت لك إيه في الجوابات؟ 

[1mحسن [0m[1m: [0mالأولاني أخبرتني فيه بالمسأله، والتاني طلبت مني فيه المساعده، والتالت هددتني فيه بالحضور. 

[1mمحمود [0m[1m: [0mوريني جوابها التالت. 

[1mحسن [0m[1m: [0mخد. 

[1mمحمود [0m(يتناول الخطاب ويقرؤه) [1m: [0mخطاب صغير خالص. يظهر إنها متضايقة قوي، وبعدين؟ امتى وصلك الجواب ده؟ 

[1mحسن [0m[1m: [0mإمبارح. 

[1mمحمود [0m[1m: [0mعلى كده يظهر انها تجي النهاردة. يا أخي ليه بس ما قلتليش على السر من الأول. كان الواحد كلفت المسأله وانتهت. 

[1mحسن [0m[1m: [0mأنا عارف يا أخي. أديني عمال أسأل روحي مش عارف أعمل إيه؟ 

[1mمحمود [0m[1m: [0mشوف. المهم إن أبوك ما يعرفش المسأله. أما مرجريت الواحد يقدر يراضيها بشيء. 

[1mحسن [0m[1m: [0mوأجيب لها فلوس منين؟ 

[1mمحمود [0m[1m: [0mأقولك. أول حاجة لازم تقول لنينتك على كل شيء. 

[1mحسن [0m[1m: [0mماأقدرش يا أخي (يشهق بالبكاء). 

[1mمحمود [0m[1m: [0mبتعيط. إنت عيل صغير يا حسن. إخص عليك يا شيخ. كنت اظنك راجل. 

[1mحسن [0m[1m: [0mاسكت يا بن خالتي. دي مصيبة كبيره قوي. أنا ملزم بتربية الولد والصرف عليه، وضميري ما يسمحش ليه أبدًا إني أسيبه. لكن قولي. أجيب 
له فلوس منين؟ هو أنا حيلتي حاجه. 

[1mمحمود [0m[1m: [0mيا أخي قلت لك لازم تقول لوالدتك قبله. 

[1mحسن [0m[1m: [0mما أقدرش أقول لها. 

[1mمحمود [0m[1m: [0mأقول لها أنا. فيه أحسن من كده؟ القصد إن أبوك ما يعرفش حاجه. 

[1mحسن [0m(صارخًا) [1m: [0mأبويه. أبويه. موش هو سبب المصايب دي كلها. مش هو سبب المصايب دي كلها. 

[1mمحمود [0m[1m: [0mهدي روحك يا شيخ. 

[1mحسن [0m[1m: [0mوالله يا شيخ الواحد عاوز يموت ويخلص، أيوه والله عاوز أموت، عاوز أموت. آه ياريتني مت يا شيخ.(يدخل أمين.) 

[1mالمشهد الرابع [0m

(حسن – محمود – أمين ثم فيروز أغا) 

[1mأمين [0m[1m: [0mتموت. تموت! بونجور محمود بك. تموت يعني إيه يا راجل؟ 

[1mمحمود [0m(سرًّا لحسن) [1m: [0mماتقولش حاجة أبدًا. سامع. 

[1mأمين [0m[1m: [0mمصيبة كبيرة قوي؟ موش معقول. 

[1mحسن [0m[1m: [0mموش معقول إزاي؟ 

[1mأمين [0m[1m: [0mعشان مافيش في الدنيا مصايب أبدًا. 

[1mمحمود [0m[1m: [0mانت عاوز نقلب المسأله هزار، والا ايه ياسي أمين؟ 

[1mأمين [0m[1m: [0mأبدًا. أنا بتكلم جد إذا كان الواحد يبص للدنيا بعين الفلسفه ما يتعبش أبدًا ولا تجيش له مصايب بالمرة. 

[1mحسن [0m[1m: [0mلكن مصيبتي كبيرة قوي. البنت مرجريت اللي كانت هنا. 

[1mأمين [0m[1m: [0mما لها؟ 

[1mحسن [0m[1m: [0mحامل. 

[1mأمين [0m(يذهب ويمسك يد حسن) [1m: [0mحامل … برافو عليك يا أبو علي. 

[1mمحمود [0m(لنفسه) [1m: [0mكويس خالص. 

[1mأمين [0m[1m: [0mوفين يا أخي المصيبه الكبيرة اللي عمال تدور عليها؟ 

[1mحسن [0m[1m: [0mيا أخي سيب الهزار. الولد ده مين حايربيه. 

[1mأمين [0m[1m: [0mأمه، والا أبوه، والا أي واحد. القصد يتربى والسلام، وكلام في سرك لما أبوك راح يسمع بالمسألة. 

[1mحسن [0m[1m: [0mيطردني من البيت. 

[1mأمين [0m[1m: [0mأبدًا يا عبيط. ده حاينبسط منك قوي لما يعرف انك واد تمام، جدع. 

[1mمحمود [0m[1m: [0mتمام إيه وجدع ايه يا شيخ. 

[1mأمين [0m[1m: [0mمعلوم تمام وجدع. على الأقل أجدع مني. دا أنا بقى لي يجي خمس سنين مع يجي سبعين واحده ولا عرفتش أعمل كتكوت، والواد المفعوص ده 
في ظرف خمس تشهر يعمل عملته ديه. أما براوة عليك صحيح يا ابو علي. 

[1mحسن [0m(لمحمود) [1m: [0mوبعدين بقى يا محمود يظهر إن أمين ح يسوقها هزار للآخر. 

[1mمحمود [0m(لحسن) [1m: [0mماهو الحق عليك انت. ليه يعني كنت بحت له بالسر. 

[1mحسن [0m[1m: [0mأنا عارف. 

[1mأمين [0m(لحسن) [1m: [0mقولي بقى يا حسن بيه وإيه اللى نويت تعمله؟ 

[1mمحمود [0m(محتدًّا) [1m: [0mيا أمين بيه أقول لك الحق إحنا ماحناش عندنا وقت نسمع فيه هزارك البارد ده. إعمل معروف تخلينا شوية لوحدنا. 

[1mأمين [0m[1m: [0mأنا رايح أقعد خمس دقايق بس. 

[1mمحمود [0m[1m: [0mلا. لا، ولا دقيقه واحده. 

[1mأمين [0m(ممتعضًا) [1m: [0mطيب رايح أقعد عشر دقائق. 

[1mمحمود [0m[1m: [0mمن فضلك يا أمين بك تخلينا لوحدنا. 

[1mأمين [0m(يقف غاضبًا) [1m: [0mيا سلام يعني قصدك تطردني والا إيه؟ 

[1mحسن [0m[1m: [0mلأ. موش قصده كده بس يعني … 

[1mمحمود [0m(مقاطعًا على حسن الكلام) [1m: [0mإفهم كلامي زي ما إنت عاوز أنا بقول لك اننا عاوزين نقعد لوحدنا. فاهم والا لأ. 

[1mأمين [0m[1m: [0mفاهم قوي (لحسن) إنت شاهد يا حسن بيه. لو كنت تلاقيني مرة تانيه أكلم الجدع ده إبقى تف في وشي. نهاركم سعيد (وهو خارج لحسن) 
أهنيك للمرة التانية أما صحيح ولد تمام جدع خالص (يخرج). 

[1mمحمود [0m[1m: [0mالحمد لله اللي انزاح عنا. 

[1mحسن [0m[1m: [0mلكن يظهر إنه زعل. 

[1mمحمود [0m[1m: [0mينفلق ده شيء يجنن. يا سيدي اللي في ايدنا أهم منه. 

[1mحسن [0m[1m: [0mعندك حق قول لي تعمل ايه؟ 

[1mمحمود [0m[1m: [0mإسمع أنا فهمت من جواب مرجريت إنها حتيجي النهارده، وتبقى مصيبه كبيره لو جت وشافها أبوك وعرف الحقيقه. 

[1mحسن [0m[1m: [0mآه يا محمود لو عرف الحقيقه مايبقاش فاضل إلا اموت. 

[1mمحمود [0m[1m: [0mسيبك من الكلام ده يا شيخ. سيبك موت إيه وبتاع إيه، أول حاجة لازم تقول لنينتك. 

[1mحسن [0m[1m: [0mماأقدرش أبدًا ما يمكنش. 

[1mمحمود [0m[1m: [0mإسمع الكلام ياحسن بلاش مناقشة دلوقت، موش وقته. 

[1mحسن [0m[1m: [0mما أقدرش أقول لها. 

[1mمحمود [0m[1m: [0mأنا أقول لها يا سيدي. أنا اللي رايح أقول لها. 

[1mحسن [0m[1m: [0mلكن. 

[1mمحمود [0m(مقاطعًا عليه الكلام) [1m: [0mإعمل معروف ماتضيعش الوقت (يذهب ويدق الجرس). 

[1mحسن [0m[1m: [0mوبعدين، وبعدين. آه يا ربي آه يا ربي. 

[1mفيروز [0m(داخلًا) [1m: [0mأفندم. 

[1mمحمود [0m[1m: [0mروح للست وقول لها إننا عاوزين نكلمها في مسأله مهمه قوي. 

[1mفيروز [0m[1m: [0mحاضر (يخرج). 

[1mحسن [0m[1m: [0mدلوقتي حتيجي يا محمود ده شيء ما أقدرشي عليه أبدًا. 

[1mمحمود [0m[1m: [0mأما انت خوَّاف صحيح، إستنى يا أخي هو حد في الدنيا يقول إن الأم تيجي على ابنها. دلوقت من غير نزاع تساعدنا. 

[1mحسن [0m[1m: [0mصحيح؟ 

[1mمحمود [0m[1m: [0mمؤكد! (تدخل عزيزة هانم). 

[1mالمشهد الخامس [0m

(حسن – محمود – عزيزة هانم) 

[1mعزيزة [0m(في حالة انزعاج) [1m: [0mإيه اللي جرى؟ 

[1mمحمود [0m[1m: [0mولا حاجة يا خالتي. 

[1mعزيزة [0m(تنظر لوجه حسن) [1m: [0mما لك ياحسن؟ كنت بتعيط؟ 

[1mحسن [0m[1m: [0mعندي صداع. 

[1mعزيزة [0m[1m: [0mيستحيل هو اللى عنده صداع تبقى عينه حمرة كده ما تقول لي يا بنى ما لك؟ 

[1mمحمود [0m[1m: [0mاسمعى يا خالتي، المسألة مهمه صحيح. مهمه جدًّا. 

[1mعزيزة [0m[1m: [0mطيب قول لي إيه هي يا محمود بك؟ 

[1mمحمود [0m[1m: [0mوعاوزين إنك تساعدينا فيها. 

[1mحسن [0m(لنفسه) [1m: [0mآه. 

[1mعزيزة [0m[1m: [0mخير إن شاء الله. 

[1mمحمود [0m[1m: [0mخير إن شاء الله إنت تعرفي بالطبع البنت مرجريت … 

[1mعزيزة [0m[1m: [0mعارفه إننا طردناها من بيتنا لكن ما اعرفش إيه اللي جرى لها بعد كده. 

[1mمحمود [0m[1m: [0mولا حاجة بعتت جواب لحسن تقول له فيه إنها حامل منه. 

[1mعزيزة [0m[1m: [0mحامل منه (تندهش) كلام فارغ كدابه البنت دي. 

[1mمحمود [0m[1m: [0mيجوز إنها تكون كدابة لكن المهم إنها ح تجي النهارده هنا. 

[1mعزيزة [0m[1m: [0mوإيه يعني نطردها من البيت؟ 

[1mحسن [0m[1m: [0mإزاي؟ 

[1mعزيزة [0m[1m: [0mمعلوم نطردها. إزاي نعرف إن اللي في بطنها ابنك؟ 

[1mحسن [0m[1m: [0mأنا متأكد من كده. 

[1mمحمود [0m[1m: [0mمش المهم ده كمان. تقولي إيه يا خالتي لو شافها الباشا؟ 

[1mعزيزة [0m[1m: [0mيطردها كمان. 

[1mحسن [0m(بشهامه) [1m: [0mويطردني معاها. 

[1mعزيزة [0m[1m: [0mحسن إختشي إيه الكلام اللى بتقوله ده. 

[1mحسن [0m[1m: [0mإذا كنت يا نينتي تقدري إنك تطرديني من بيتك وتتخلى عني. أنا برضو أقدر أطرد مرجريت وأتخلى عن الولد اللي في بطنها. 

[1mمحمود [0m[1m: [0mياتيزه أنا عاوزك تدبري معانا شوية في المسأله دي. المسأله موش سهلة أبدًا، والفضيحة موش كويسه. 

[1mعزيزة [0m[1m: [0mفضيحة إيه وعار إيه، واحده بنت جايه تدعي علينا دعوه زور إيه الداعي إننا نصدقها. 

[1mحسن [0m[1m: [0mيا نينتي إن ما كنتيش رايحه تساعدي مرجريت أنا مستعد إني أخرج من البيت ده، وأربي ابني بأي وسيلة كانت، والا أموت روحي (يخرج 
مسدس من جيبه). 

[1mعزيزة [0m(صارخة في وقت واحد مع محمود) [1m: [0mحسن. 

[1mمحمود [0m(يخطف من يده المسدس) [1m: [0mيا مجنون عاوز تعمل إيه؟ 

[1mحسن [0m[1m: [0mأعمل إيه يا نينتي؟ آه يا نينتي، والله الموت أحسن (يبكي) والله يا ناس الموت أحسن. 

[1mعزيزة [0m(تلاطفه) [1m: [0mما تزعلش يا بني هون عليك أنا أصلح كل حاجه (لمحمود) انتم متأكدين إن مرجريت حتيجي النهارده؟ 

[1mمحمود [0m[1m: [0mأيوه؟ لأنها بعتت لحسن تلات جوابات. الأول شرحت له فيه المسأله، والتاني إترجته فيه، والتالت هددته بالحضور النهارده. بالله 
قولي لي لو عرف الباشا يعمل إيه في حسن؟ 

[1mعزيزة [0m[1m: [0mالمهم إن الباشا ما يشفش مرجريت. 

[1mمحمود [0m[1m: [0mكده برضو. يا رب تجي قبل حضور الباشا عشان نوضب المسألة وننهيها. 

[1mعزيزة [0m[1m: [0mيا رب تسمع منا أنا مستعدة أساعدها بس عاوزه حسن يعقل ولا يعملش حاجه يفهم منها الباشا سر المسأله. 

[1mحسن [0m[1m: [0mأحلف لك يا نينتي براسك إني أكون تحت أمرك. 

[1mعزيزة [0m[1m: [0mالحمد لله. يا رب تأخر حضور الباشا. 

[1mالمشهد السادس [0m

(المذكورون – الباشا) 

[1mالباشا [0m(من الخارج) [1m: [0mمصيبه كبيره. مصيبه كبيره (يدخل) مصيبه كبيره قوي يا هانم وقعت على دماغنا النهارده. اتخرب بيتنا. 

[1mعزيزة [0m[1m: [0mجرى إيه يا باشا. (لنفسها) خايفه لتكون قابلته مرجريت وعرف الحقيقه. 

[1mمحمود [0m[1m: [0mجرى شيء يا باشا؟ 

[1mالباشا [0m[1m: [0mلا مؤاخذة يا ابني. ماسلمتش عليك. لكن المصيبة اللي وقعت على دماغي النهارده ماخلتش فيَّ عقل ولا فكر. 

[1mمحمود [0m[1m: [0mالعفو يا سعادة الباشا. بس إيه جرى؟ 

[1mالباشا [0m[1m: [0mجرى إيه. جرى إيه (لحسن صارخا) بس انت اللي ماتسألش أبوك ايه اللي جرى له. كأنك يعني مانتش من العيله ولا تقعش المصيبه على 
دماغك إنت راخر. 

[1mحسن [0m[1m: [0mجرى إيه يا بابا؟ 

[1mعزيزة [0m(لنفسها) [1m: [0mلازم تكون قابلته مرجريت، وعرف كل حاجة. سترك يا رب. 

[1mالباشا [0m[1m: [0mأهو الواحد كده دايما منصاب في الدنيا. أنا عارف الواحد يموت إمتى! 

[1mمحمود [0m(لنفسه) [1m: [0mلازم تكون قابلته مرجريت. 

[1mحسن [0m(لنفسه) [1m: [0mمابقاش فيه أمل. لازم تكون قابلته مرجريت. 

[1mعزيزة [0m[1m: [0mموش تقول لنا يا باشا؟ بس يعني إيه اللي جرى. 

[1mالباشا [0m[1m: [0mاللي جرى إني وانا جي من عند حسن باشا رضوان قابلت واحد شحات في السكه. قمت بدال ما اديله قرش تعريفه إديته خمس قروش صحيحة. 
يا اخوانا خمس صاغ عمله فضه، يا ناس راح مني خمس صاغ النهارده. 

[1mعزيزة [0m[1m: [0mفداك يا باشا. 

[1mالباشا [0m[1m: [0mفدايه؟ إيه الكلام ده! ده بقى موش كفاية إني أروح لحسن باشا رضوان أقوم ما ألقاهوش في البيت، وكمان أدي لواحد شحات حتة بخمسة. 
يا خبر اسود. يا خبر اسود. 

[1mمحمود [0m[1m: [0mمعلهش يا باشا. 

[1mالباشا [0m[1m: [0mمعلهش ازاي! دي حتة بخمسه الواحد يشترى بها رطل لحمه آه يانا آه يانا، وقعدت أنده على الشحات عشان آخد منه الخمس قروش ما 
أمكنش أبدًا. بقى يجري زي الوابور ابن الكلب. 

[1mمحمود [0m(لعزيزة) [1m: [0mلازم الواحد يفكر في مسأله تخليه يخرج عشان ما يقابلش مرجريت. 

[1mعزيزة [0m[1m: [0mبرضوه كده. 

[1mمحمود [0m[1m: [0mيا سعادة الباشا. لازم سعادتك تخرج حالًا وتبلغ البوليس. 

[1mعزيزة [0m[1m: [0mأيوه يا باشا. لازم سعادتك تخرج بنفسك، وتبلغ البوليس في القسم. عشان يعملو للمسألة أهميه. 

[1mالباشا [0m[1m: [0mعندكم حق (يهم بسرعة) والله ماني عاتقه ابن الكلب (يصل الى الباب ثم يقف). 

[1mحسن [0m(قبل أن يصل الباشا للباب) [1m: [0mالحمد لله. 

[1mعزيزة [0m[1m: [0mأيوة أهه حايخرج. 

[1mالباشا [0m(يقف عند الباب) [1m: [0mوالا على إيه. أبقى أقول لعلي أفندي الكاتب بتاع دايرتنا إنه يبقى يروح يبلغ في البوليس. أحسن أنا حاسس بشوية 
تعب، وشوف المصيبة كمان. قال اروح لحسن باشا رضوان أقوم مالاقهوش في البيت. 

[1mعزيزة [0m[1m: [0mموش كان يا باشا لازم تستناه شوية. 

[1mمحمود [0m[1m: [0mحقه كان لازم يا باشا تستناه. 

[1mعزيزة [0m[1m: [0mمعلوم. بقى كده دايمًا تضيع فرص انتخابك في مجلس المديرية. 

[1mالباشا [0m[1m: [0mايه يعني؟ كان لازم أستناه هناك؟ 

[1mحسن [0m[1m: [0mأيوة يا بابا. كان لازم تستناه. 

[1mالباشا [0m[1m: [0mطيب واعمل إيه دلوقت؟ 

[1mمحمود [0m[1m: [0mتقوم تاني تروح تقابله. لازم سعادتك تخرج وتروح تقابله. 

[1mعزيزة [0m[1m: [0mأيوه يا باشا لازم تخرج حالًا. 

[1mحسن [0m[1m: [0mأيوه يا بابا عشان يعاد انتخابك في مجلس المديرية. 

[1mالباشا [0m[1m: [0mبرضو كده (يهم واقفًا) أما أقوم حالًا وأروح أقابله. موش حاجه لما أتعب لي شوية. 

[1mعزيزة [0m[1m: [0mالحمد لله. 

[1mحسن [0m[1m: [0mأيوه الحمد لله. 

[1mالباشا [0m(يصل إلى الباب ويقف) [1m: [0mلكن ده قالو لي في البيت إنه خرج بعد الظهر وموش حايرجع إلا بعد العشا عشان معزوم عند عبد الله باشا 
يسري. 

[1mمحمود [0m[1m: [0mوفيها إيه لو عملت زيارة دلوقت حالًا لعبد الله باشا يسري، وهناك تقابل حسن باشا رضوان، وإن شاء الله تنفع مسألة انتخابك في 
مجلس المديرية. 

[1mعزيزة [0m[1m: [0mمافيش أحسن من الطريقة دي. ياللا يا باشا حالًا. أدحنا صفاري شمس. 

[1mالباشا [0m[1m: [0mبرضو كده رأيكم هو الصواب. السلام عليكم (يصل عند الباب فتقابله مرجريت وهي داخلة، ويقف الباشا مبهوتًا عند دخولها). 

[1mالمشهد السابع [0m

(المذكورون – مرجريت) 

[1mحسن [0m(لنفسه) [1m: [0mضاع الأمل. 

[1mمحمود [0m[1m: [0mيا خبر! 

[1mعزيزة [0m[1m: [0mيا مصيبتي! 

[1mالباشا [0m[1m: [0mشيء جميل! أنا في حلم والا في علم (لمرجريت) جاية تعملي إيه يا بنت (بشدة) جاية هنا تعملي إيه؟ 

[1mمرجريت [0m[1m: [0mإسأل ابنك. 

[1mالباشا [0m(مندهشًا) [1m: [0mأسأل ابني؟ 

[1mحسن [0m[1m: [0mماتسألهاش يا بابا. إسألني أنا. الحق موش عليها. الحق عليَّ. 

[1mالباشا [0m[1m: [0mإيه هو اللي جرى؟ 

[1mعزيزة [0m[1m: [0mمافيش حاجه؟ دي بس … 

[1mحسن [0m(يقطع عليها الحديث) [1m: [0mإسكتي يا نينا. ماحدش حيتكلم غيري. 

[1mمحمود [0m(لحسن سرًّا) [1m: [0mإسكت يا حسن. إسكت خلينا إحنا اللي نتكلم. 

[1mحسن [0m(لمحمود بصوت مرتفع) [1m: [0mأنا موش عيل يا محمود. لازم الحقيقة تتعرف. 

[1mالباشا [0m[1m: [0mإيه هي الحقيقة؟ 

[1mحسن [0m(بصوت فيه رنة المقدم على شيء كبير) [1m: [0mالحقيقة إن مرجريت حامل. 

[1mالباشا [0m[1m: [0mحامل! من سيادتكم؟ 

[1mحسن [0m[1m: [0mأيوه مني أنا، والواجب يدفعني إني أساعدها. 

[1mالباشا [0m(للجميع) [1m: [0mده كلام فارغ. بقى بنت زي دي تضحك علينا كلنا، إطلعي برة يا بنت. إطلعى بره لحسن أخبط وشك في الأرض. 

[1mحسن [0m[1m: [0mإذا طردتها يا بابا رايح أطلع أنا وراها. 

[1mالباشا [0m[1m: [0mبطلوا ده واسمعوا ده! 

[1mعزيزة [0m[1m: [0mيا باشا إستنى شوية. الولد حسن ده مجنون، وطالع فيها مره واحده. لازم نعقله. موش كده يا محمود بيه؟ 

[1mمحمود [0m[1m: [0mمعلوم. لازم نعقله. بدل ما ندفعه لعمل حاجات موش كويسه. 

[1mالباشا [0m[1m: [0mأنا بدى أعرف سي حسن عاوز يعمل إيه؟ 

[1mحسن [0m[1m: [0mعاوز أربي الولد اللي في بطن مرجريت. عاوز أطلعها من هوة العار اللي رميتها فيها عاوز … 

[1mالباشا [0m[1m: [0mإخرص يا قليل الأدب. إخرص وإلا اطلع بره إنت وهي. 

[1mحسن [0m[1m: [0mيكون أحسن. 

[1mمحمود [0m[1m: [0mإسكت يا حسن. 

[1mالباشا [0m[1m: [0mلازم أطرده هو وهي حالًا. حالًا. 

[1mعزيزة [0m[1m: [0mيا باشا أبوس إيدك ورجلك. 

[1mمرجريت [0m[1m: [0mيا باشا ما تخافش. كنت أظن إن الأغنياء في قلبهم رحمه على الفقرا. كنت أظن الباشوات يعرفوا الواجب. كنت أظن إن الرحمه والشفقه 
لسه موجودة في الدنيا. لكن دلوقت عرفت الحياة عبارة عن غش وخداع وظلم. ماتآخذنيش يا سعادة الباشا اللي جيت وقلقت راحتك، وانت يا حسن 
دلوقت عرفت انك راجل صحيح. خليك يا حسن مع أبوك وأمك. ما يصحش انك تسيبهم عشان بنت مسكينة زيي. أما أنا عندي رب ما ينساش حد. 

[1mحسن [0m(يسرع ويقف بجوارها) [1m: [0mإستني يا مرجريت. يستحيل تطلعي من هنا من غير ما أكون معاك. إنت بتحسبيني راجل متوحش ماعنديش شفقه ولا رحمه. 
أبدًا. لازم أعيش معاك ونربي سوا الولد اللي لسة ماشفش نور الدنيا. 

[1mالباشا [0m(ينظر لزوجته) [1m: [0mأنا ما أقدرش على الحال ده أبدًا. هو أنا بيتى معرض فسق يا محمود بك. أنا بقولك للمره الأخيرة: اني مانش عاوز 
أشوف وش البنت دي ولا وش الحمار ده (مشيرًا لمرجريت وحسن) ياللا بره، اخرجوا بره. 

[1mعزيزة [0m[1m: [0mيا باشا أترجاك. أبوس إيدك (لحسن) يا حسن أنا أمك ارحم أمك. 

[1mمحمود [0m[1m: [0mيا حسن شوف أمك وأبوك. 

[1mحسن [0m[1m: [0mيستحيل. آه عاوزين إني أرحم أمي، ولا ارحمش ابنى مستحيل. 

[1mالباشا [0m(محتدًّا جدًّا) [1m: [0mإطلع بره إنت وهي. إطلع أحسن والله بعدين أخسف بكم الأرض، ياللا بره حالًا. 

[1mحسن [0m[1m: [0mياللا يا مرجريت. الوداع يا أمي (يخرج ومعه مرجريت). 

[1mعزيزة [0m[1m: [0mآه. محمود بيه روح معاه. خليك معاه لحد ما تنفض المسأله. روح يا حبيبي. 

[1mمحمود [0m[1m: [0mحاضر يا خالتي أديني رايح (يخرج). 

[1mعزيزة [0m(تجلس على كرسي وتضع رأسها بين يديها) [1m: [0mآه يا غلبي. يا غلبي يانا. 

[1mالباشا [0m[1m: [0mغلب إيه، وبتاع إيه. الحمد لله اللي استريحنا منه ومنها كنا يا ترى حانقبل على نفوسنا المصيبه دي. 

(عزيزة لا ترد عليه بل تجلس وهي واضعة رأسها بين يديها.) 

[1mالباشا [0m(لنفسه) [1m: [0mودلوقت وجب إني أنظم حساب بيتي بشكل تاني بعد ما طردت الملعون ده. بنجيب في اليوم تلات ترطال لحمة. نجيب رطلين ونص، 
وبنجيب بستة صاغ خضار. نجيب بخمسة، وبنجيب أربع وقات عيش. نجيب تلاتة ونص. أيوه كده تمام (يذهب الى الشباك ويفتحه وينادي) يا عبد 
السلام أفندي. يا كاتب سعادة محمد باشا علي الزفتاوي.(صوت عبد السلام أفندي من الحوش: أفندم.) 

[1mالباشا [0m[1m: [0mتعالى تحت الشباك وامسك الدوايه والقلم واكتب.(صوت عبد السلام أفندي من الحوش: أيوه يا افندم.) 

[1mالباشا [0m[1m: [0mالآن وقد طردنا ولدنا العزيز حسن بك علي من منزل سعادتنا. أمرنا بما هو آت: [1mأولًا: [0mإنزال مرتب اللحمه من تلاتة أرطال الى 
رطلين ونص. [1mثانيًا: [0mإنزال مرتب الخضار من ستة قروش لخمسه. [1mثالثًا: [0mإنزال مرتب العيش من تلات وقق الى وقتين ونصف. [1mرابعًا: [0mإنزال مرتب … 

(ستار) 

[1mالفصل الرابع [0m

بعد عام من الحوادث السابقة 

(ترفع الستار عن غرفة صغيرة بها كنبة واحدة، وعدة كراسي من الخيرزان، وبها ترابيزة موجود عليها ملابس بيضاء صغيرة للأطفال، وفى آخر 
الغرفة مهد صغير به طفل صغير لا يراه المتفرج؛ لأنه نايم في هذا السرير الصغير. باب في الوسط يؤدي الى الخارج وآخر الى اليمين.) 

(عند رفع الستار ترى مرجريت واقفه أمام الترابيزة تكوي الملابس. تسمع دقًّا على الباب.) 

[1mالمشهد الأول [0m

(مرجريت – محمود) 

[1mمحمود [0m(من الخارج) [1m: [0mأنا. 

[1mمرجريت [0m(تذهب وتفتح الباب) [1m: [0mأهلًا محمود بك. 

[1mمحمود [0m[1m: [0mبنجور يا مدام. 

[1mمرجريت [0m[1m: [0mبنجور محمود بيه. إتفضل. 

[1mمحمود [0m[1m: [0mحسن بالطبع لسه ما جاش؟ 

[1mمرجريت [0m[1m: [0mلسه الساعه كام؟ 

[1mمحمود [0m(ينظر في الساعة) [1m: [0mالساعة ١١ ونصف. أنا كنت فايت من قدام البيت قلت لما أطلع أشوف البيبي الصغير، وأديله بإيدي الهديه دي 
(يعطيها علبة). 

[1mمرجريت [0m[1m: [0mمرسي يا محمود بيه مرسي (تفتح العلبة وتتأمل ما بها) آه شيء جميل. دبوس صغير مكتوب عليه اسمه. مرسي يا محمود بيه. مرسي خالص … 

[1mمحمود [0m[1m: [0mأوه. دا مافيش داعي للشكر. دا أقل من الواجب. 

[1mمرجريت [0m[1m: [0mالعفو يا محمود بيه العفو. 

[1mمحمود [0m[1m: [0mوازاي الحال دلوقتي؟ 

[1mمرجريت [0m(وهي تشتغل بكيِّ الملابس) [1m: [0mالحمد لله أهه من يوم ما حسن ساب أهله واتجوزته واحنا عايشين في الشقه دي في خير وسلام. 

[1mمحمود [0m[1m: [0mحقه كانت حكايته طويله وعريضه. 

[1mمرجريت [0m[1m: [0mدي كانت رواية يا محمود بيه. أنا عمري ما أنسى ساعة ماخرجنا من بيت الباشا، والا ساعة ما أجرنا الشقة دي، والا ساعة ما استخدم 
حسن في دكان الجمال بسته جنيه في الشهر، والا ساعة ما ولدت القطقوط الصغير ده. لكن كل الحاجات دي انتهت مع الوقت. أهو بقى لنا سنه 
دلوقتي وبكره السنين والأيام تفوت أوام. 

[1mمحمود [0m[1m: [0mوعزيزة هانم مش بتيجي برضو من وقت لآخر؟ 

[1mمرجريت [0m[1m: [0mبتيجي في الأسبوع مرة من ورا الباشا وأهي بتساعدنا في السر. 

[1mمحمود [0m[1m: [0mبتيجي لوحدها طبعًا؟ 

[1mمرجريت [0m[1m: [0mلا. بتيجي ومعاها فيروز أغا علشان تشوف ابن ابنها (يسمع دق ع الباب) مين اللي جاي لنا دلوقتي؟(تذهب وتفتح الباب فيدخل أمين 
بك.) 

[1mالمشهد الثاني [0m

(مرجريت – محمود – أمين ثم فيروز) 

[1mأمين [0m[1m: [0mبنجور مدام حسن بك. إزاي الحال؟ 

[1mمرجريت [0m[1m: [0mالحمد لله. 

[1mأمين [0m[1m: [0mحسن مش هنا؟ 

[1mمرجريت [0m[1m: [0mكمان شوية يجي. دهده مش تسلم على محمود بيه؟ 

[1mأمين [0m[1m: [0mلا ياستي أنا ما اسلمش عليه أبدًا. 

[1mمرجريت [0m[1m: [0mليه؟ 

[1mأمين [0m[1m: [0mأهو كده بقى لي سنه وأنا مخاصمه من يوم ما طردني من عند حسن بيه. 

[1mمرجريت [0m[1m: [0mيا سلام! 

[1mمحمود [0m[1m: [0mماكنتش أظن إنك حقود كده يا أخى. إنت لازم تعذرني؛ لأن المسأله كانت مهمه قوي. 

[1mأمين [0m[1m: [0mما انكرش إن المسأله كانت مهمه قوي. لكن أنا كمان قلت لكم حل جميل خالص، وبدال ما تقبلوه قمت حضرتك طردتني من بيت الباشا. 

[1mمحمود [0m[1m: [0mطيب معلهش حقك عليَّ واديني أمد إيدي لك عشان أصالحك. ياللا صافحني. 

[1mأمين [0m(يصافحه) [1m: [0mمن غير شك أصافحك؛ لأني رجل زي مانت عارف. أنظر للحياة بعين الفلسفة. لكن فين القطقوط الصغير؟ 

[1mمرجريت [0m[1m: [0mنايم في السرير. 

[1mأمين [0m(يذهب وينظر في السرير) [1m: [0mما شاء الله. ما شاء الله. 

[1mمرجريت [0m[1m: [0mإوعى تصحيه. 

[1mأمين [0m[1m: [0mماتخافيش. شوف شوف عيونه تشابه عيون أمه تمام. 

[1mمحمود [0m[1m: [0mيا أخي شفت عينه منين. ده نايم. 

[1mمرجريت [0m(وقد اقتربت من السرير) [1m: [0mومنخيره زي مناخير أبوه. 

[1mمحمود [0m[1m: [0mوجبهته زي سته. سبحان الله! سبحان الله! 

[1mأمين [0m[1m: [0mأنا مبسوط جدًّا يا مدام. أنا مبسوط قوي يا محمود بيه. 

[1mمحمود [0m[1m: [0mليه؟ 

[1mأمين [0m[1m: [0mعشان الولد مافيهوش حاجه تشابه جده أبدًا. الحمد لله الحمد لله. تعرف بكره الولد لما يكبر رايح ينظر للحياة بعين الفلسفة من غير 
شك. بعين الفلسفة. 

[1mمرجريت [0m[1m: [0mحقة إنت دايمًا تحب تهزر يا أمين بك. مش كده يا محمود بيه؟ 

[1mمحمود [0m[1m: [0mهو أمين يعرف غير الهزار والضحك. 

[1mأمين [0m[1m: [0mوأظن حضرتك تحسب إن الدنيا دي يعني جد في جد، تعرف إن اعتقدت كده مانتش نافع. الدنيا يا حبيبي ماهياش إلا ضحك وهزار وتنطيط وزي 
ما انت عاوز. اسمع كلامي عشان تعرف لذة الحياة. دهده الباب بيخبط.(يدق الباب.) 

[1mمرجريت [0m(تذهب وتفتح الباب فتجد فيروز) [1m: [0mديهده فيروز أغا! 

[1mفيروز [0m(داخلًا) [1m: [0mبعينه يا ستي. 

[1mمرجريت [0m[1m: [0mوالست معاك؟ 

[1mفيروز [0m[1m: [0mأيوه ياستي. لكن هو مستني في العربية تحت، وبعتني عشان أسأل يعني الست يجي والَّا لأ. 

[1mمرجريت [0m[1m: [0mمافيش غير أمين بك ومحمود بك، والاتنين يعرفو إنها بتيجي هنا. قول لها تتفضل. 

[1mفيروز [0m[1m: [0mحاضر يا ستي (يخرج). 

[1mأمين [0m[1m: [0mوإيه جاب وش البابور ده هنا؟ 

[1mمرجريت [0m[1m: [0mجه مع الست الكبيرة عشان تشوف ابن ابنها. 

[1mمحمود [0m[1m: [0mطيب، وما طلعتش على طول ليه؟ 

[1mمرجريت [0m[1m: [0mتخاف أحسن يكون حد غريب هنا بعدين يشوفها ويروح يقول للباشا. 

[1mمحمود [0m[1m: [0mدتبقى مصيبه كبيره على الباشا. 

[1mأمين [0m[1m: [0mبالعكس. مصيبه ازاي عليه! على الأقل فيها إنه يطردها زي ما طرد ابنه، ويقلل من مرتب اللحمه والخضار والعيش الى آخره. مش كده 
والا إيه يا مدام؟ 

[1mمرجريت [0m[1m: [0mأنا عارفه. 

[1mأمين [0m[1m: [0mوأنا بلغني إن الباشا مبسوط قوي علشان إنه طرد ابنه. ده بيقولوا إنه قال وفر في السنه اللي فاتت دي عشرين جنيه. تقولش يعني جات 
له الجنة لحد بيته، والله عمي ده حاجه غريبه قوي. أنا عارف عايش بيعمل إيه؟!(تدخل عزيزة هانم.) 

[1mالمشهد الثالث [0m

(الحاضرون – عزيزة هانم – فيروز أغا) 

[1mعزيزة [0m[1m: [0mصباح الخير. أهلًا محمود بيه (تسلم عليه) أهلا أمين بيه (تسلم عليه) أهلًا مرجريت (تسلم عليها) فين الولد؟ 

[1mمرجريت [0m[1m: [0mنايم في السرير. 

[1mعزيزة [0m(تذهب وتراه) [1m: [0mيا حبيبي يا روحي. إنت نايم يا عيوني. خليك نايم يا سيدي خليك. 

[1mفيروز [0m(يكون قد اقترب معها من سرير الطفل) [1m: [0mحقه تمام يا ستي يشابه له. تمام والله. 

[1mعزيزة [0m[1m: [0mصحيح يا فيروز؟ 

[1mفيروز [0m[1m: [0mصحيح. 

[1mعزيزة [0m(تجلس) [1m: [0mفيكم يا ولاد من يكتم السر؟ 

[1mأمين [0m[1m: [0mفي بير. 

[1mمحمود [0m[1m: [0mطبعًا. 

[1mعزيزة [0m[1m: [0mإوع حد يجيب سيرة للباشا أحسن بعدين يحرم علي إني أجي هنا. 

[1mمحمود [0m[1m: [0mيا سلام. ده احنا يهمنا انك تشوفي النونو كل ساعه مش كل جمعه. 

[1mعزيزة [0m[1m: [0mالله يحفظك يا بني. (لفيروز) إنزل يا فيروز خليك مع العربجي (يخرج فيروز)، (لمرجريت) فين حسن؟ 

[1mمرجريت [0m[1m: [0mطلع النهارده الصبح ولسه مجاش. 

[1mعزيزة [0m[1m: [0mوحايغيب؟ 

[1mمرجريت [0m[1m: [0mلا. دلوقتي يجي حالًا. 

[1mعزيزة [0m[1m: [0mحاكم بقى لي جمعه ما شفتوش وقلب الأم زي ما انتم عارفين. إسكتوا. إسكتوا. ياما يتعذب. ياما يشوف غلب. خصوصًا إن الباشا عاوز 
يعمل وقفيه وقال يطلع ابنه منها. أنا عارفه مين اللي رايح يورثه؟ والله العظيم لما اقعد أفتكر في الحاجات دي كل جسمي بيسيب، ويبقى كده 
في حاله ما يعلم بها الا الله. 

[1mمحمود [0m[1m: [0mوالباشا صحيح عاوز يوقف كل أطيانه؟ 

[1mعزيزة [0m[1m: [0mكلها. 

[1mأمين [0m[1m: [0mوعاوز يطلع ابنه من الوقفيه. أما شيء عجيب! 

[1mعزيزة [0m[1m: [0mبدي حد يفهمه إنه ما يصحش يعمل كده أبدًا. لكن مين اللي راح يقول له. آه يانا يا غلبي يانا. 

[1mمحمود [0m[1m: [0mأنا علي إني لما أقابله أتفاهم معه. 

[1mعزيزة [0m[1m: [0mأيوه يا ابني ربنا يخليك ويطول عمرك. 

[1mمحمود [0m[1m: [0mالعفو يا خالتي العفو. ده واجب عليَّ. 

[1mأمين [0m(يذهب جهة النافذة) [1m: [0mدهده. ده حسن بيه جي أهو مع راجل بدقن؟ 

[1mمرجريت [0m[1m: [0mمع مين؟ 

[1mأمين [0m[1m: [0mما اعرفش الراجل. 

[1mمرجريت [0m[1m: [0mتعال يا محمود بيه امسك معايا السرير عشان ندخله في الأوده التانيه. 

[1mمحمود [0m[1m: [0mحاضر (يمسك معها السرير ويدخلانه في الغرفة المجاورة). 

[1mمرجريت [0m[1m: [0mحاسب لا الواد يصحى. 

[1mمحمود [0m[1m: [0mما تخافيش (يدخلان ويعودان بسرعة). 

[1mمرجريت [0m(لعزيزة) [1m: [0mاتفضلي في الأوده التانيه. 

[1mعزيزة [0m[1m: [0mأيوه أحسن عشان يقعد حسن مع صاحبه في الأوده دي (يدخلان). 

[1mأمين [0m[1m: [0mيا ترى مين الراجل أبو دقن تعيتع اللي جاي مع سي حسن؟ 

[1mمحمود [0m[1m: [0mما اعرفش يا أخي والله. دلوقت تعرفه. 

[1mالمشهد الرابع [0m

(محمود – أمين – حسن – رضوان باشا) 

[1mحسن [0m(داخلًا وأمامه رضوان باشا) [1m: [0mديهده محمود بك وأمين بك هنا بنجور (يسلم عليهما) أما أقدم لكم سعادة الباشا حسن باشا رضوان (لرضوان 
باشا) حضرته محمود بيه ابن خالتي. حضرته أمين بيه ابن عمي. 

[1mرضوان باشا [0m[1m: [0mتشرفنا. 

[1mمحمود وأمين [0m[1m: [0mتشرفنا. 

[1mحسن [0m[1m: [0mالباشا تكرم عليَّ بأنه يزور بيتي ويشرب عندي فنجال قهوه. 

[1mرضوان باشا [0m[1m: [0mبالعكس يا حسن بيه. أنا مدين لك بحياتي وأنا أشكر الظروف اللي خلت خلاصي من الموت على إيديك. 

[1mأمين [0m[1m: [0mالباشا كان حيموت … 

[1mرضوان باشا [0m[1m: [0mكنت راكب الترامواي، وكان حسن راكب جنبي، وبعدين جيت أنزل والقطر ماشي آمت إزحلقت رجلي، ولولا إن حسن بك راح ماسكني من 
كتفي كنت وقعت تحت العجل. 

[1mمحمود [0m[1m: [0mالحمد لله يا باشا ربنا ستر. 

[1mرضوان [0m[1m: [0mمعلوم ربنا كريم، وبعد ما خلصني حسن بك سألته عن اسمه فوجدت انه ابن محمد باشا علي صديقي العزيز فاستغربت جدًّا من إني أعرف 
الوالد ولا أعرفش الولد، ثم إني جيت مع حسن لحد بيته، وزاد اندهاشي لما عرفت إنه مش ساكن مع والده. 

[1mأمين [0m[1m: [0mالمسأله يا سعادة الباشا دي طويله وعريضه خالص. 

[1mمحمود [0m(لحسن في أذنه) [1m: [0mنينتك بتستناك جوه. أدخل شوفها. 

[1mحسن [0m[1m: [0mيا سعادة الباشا تسمح لى بدقيقه واحده. 

[1mرضوان [0m[1m: [0mإتفضل. 

[1mمحمود [0m[1m: [0mسعادتك بالطبع مندهش من إن حسن مش ساكن مع والده في بيت واحد، وبالطبع سعادتك لما كنت بتروح عند محمد باشا ما كنتش بتشوف حسن 
هناك؛ لأن أبوه كان محرم عليه إنه يدخل السلاملك. 

[1mرضوان [0m[1m: [0mيا سلام؟ 

[1mمحمود [0m[1m: [0mسعادتك بالطبع تعرف أخلاق الباشا كويس. 

[1mرضوان [0m[1m: [0mصحيح. صحيح. كمل حديتك. 

[1mمحمود [0m[1m: [0mوبالطبع سعادتك ما خدتش بالك لما الباشا طرد ابنه من بيته؟ 

[1mرضوان [0m[1m: [0mهو الباشا طرد ابنه؟ 

[1mأمين [0m[1m: [0mأيوه يا باشا. عمي طرد ابن عمي عشان يقلل من مرتب اللحمه والخضار، وعشان يوفر الستين قرش اللي كان بيخدهم كل شهر. 

[1mمحمود [0m[1m: [0mأمين بك بيحب يهزر يا سعادة الباشا. 

[1mرضوان [0m[1m: [0mإزاي طرده يا محمود بك. 

[1mمحمود [0m[1m: [0mالحكاية أحكيها لسعادتك. الباشا بخيل جدًّا وموش بس بخيل. لأ. كمان قاسي خالص على أولاده وأهل بيته. عمره ما خلاش حسن يشعر 
بحنوه. 

[1mرضوان [0m[1m: [0mده شيء معروف عنه خالص. 

[1mمحمود [0m[1m: [0mنتج من ذلك إن حسن حب بنت كمريره من أصل طيب كانت بتشتغل في بيت أبوه. فلما عرف أبوه بالمسألة طرد البنت، ولكن البنت شعرت 
بأنها حامل فطلبت المساعده. لكن الباشا طردها هي وابنه. 

[1mرضوان [0m[1m: [0mوإيه اللي عمله حسن؟ 

[1mمحمود [0m[1m: [0mإجوزها وخلفت ولد بيربوه سوا، وعشان كده ياسعادة الباشا حسن مش ساكن مع والده في بيت واحد. 

[1mرضوان [0m[1m: [0mآه. أدي غلطة الأبهات. غلطتنا. نشد الخناق على أولادنا حتى لما يعصونا نطردهم، ولكن لازم أصالحهم مع بعض، بس ماتعرفش الباشا 
دلوقتي قاعد فين؟ 

[1mأمين [0m[1m: [0mقاعد في قهوة متاتيا بالطبع. 

[1mرضوان [0m[1m: [0mحدش فيكم يروح يقابله … 

[1mأمين [0m[1m: [0mأنا عند الأوتوموبيل تحت بيستناني. بس قول لي أقول له إيه؟ 

[1mرضوان [0m[1m: [0mقول له حسن باشا رضوان بيستناك في بيت في المناصره عشان مسأله تخص مجلس المديرية، وعاوز يشوفك حالًا. 

[1mأمين [0m[1m: [0mفي مسافة عشر دقائق يكون محمد باشا علي هنا (يخرج). 

[1mمحمود [0m[1m: [0mيا سعادة الباشا سعادتك رايح تعمل جميل في حسن عمره ماينساه. 

[1mرضوان [0m[1m: [0mيا بني ده واجب عليَّ. لازم اعمله. 

[1mمحمود [0m[1m: [0mخصوصا وإن والدته. في حالة شديدة جدًّا. تيجي كل يوم حد تزوره من غير ما يعرف أبوه، وتقعد المسكينه تبكي زي طفله صغيره. 

[1mرضوان [0m[1m: [0mلا حول ولا قوة إلا بالله. 

[1mحسن [0m(يدخل حامل ولده، ومرجريت خلفه) [1m: [0mأنا جايب لك يا سعادة الباشا ابني محمد عشان تشوفه. 

[1mرضوان [0m(يتأمله) [1m: [0mما شاء. ما شاء الله. 

[1mحسن [0m[1m: [0mوأقدم لك الست زوجتي. 

[1mرضوان [0m[1m: [0mتشرفنا (يسلم عليها) ابنك جميل جدًّا يا مدام. ربنا يخليه لك ولابوه. 

[1mمرجريت [0m[1m: [0mمرسى يا سعادة الباشا. 

[1mرضوان [0m(يداعب الطفل) [1m: [0mما شاء الله. ما شاء الله. 

[1mحسن [0m[1m: [0mخدي يا مرجريت دخليه عند سته (تدخل مرجريت) الله فين أمين بك؟ 

[1mرضوان [0m[1m: [0mخرج في مسأله تفيدك جدًّا. 

[1mحسن [0m[1m: [0mعلى الله يا سعادة الباشا. 

[1mمحمود [0m[1m: [0mأنا حكيت للباشا حكايتك من أولها لآخرها؛ فالباشا تأثر جدًّا، ووعد بأنه رايح يصالحك مع والدك، وعلى كده بعت أمين بك عشان ينده 
والدك من قهوة متاتيا. 

[1mحسن [0m[1m: [0mمتشكر ياسعادة الباشا. لكن ده لما يسمع إنه حايجي في بيتي مايرضاش يجي أبدًا. 

[1mرضوان [0m[1m: [0mلا. إحنا قلناله. إني أنا مستنيه في بيت في المناصره عشان مسألة تخص مجلس المديرية. فبالطبع زي ما انت عارف لما يسمع مسألة 
مجلس المديرية رايح يجي على طول. 

[1mحسن [0m[1m: [0mحقه مافيش إشكال في كده. 

[1mرضوان [0m(بصوت منخفض) [1m: [0mلكن يا ابني دانا ما كنتش عاوز لك الجوازه دي. 

[1mحسن [0m[1m: [0mاللي أمر به ربنا لازم يمشى يا باشا. ده يا باشا أنا بلغني من والدتي إنه عاوز يعمل وقفيه ويطلعني منها. 

[1mرضوان [0m[1m: [0mلك عليَّ إن الوقفيه مش رايحه تتعمل، وإنه رايح يقدر مبلغ تصرف منه على مراتك. لكن ما أعدكش بإنه رايح يقبل بإنك تعيش معاه في 
بيت واحد. 

[1mحسن [0m[1m: [0mيا ريت يا باشا مايقبلش يا ريت. 

[1mرضوان [0m(يضحك) [1m: [0mيظهر إنك كنت شايف المر عنده! 

[1mحسن [0m[1m: [0mالمر بس. يا ريت كان المر بس يا باشا. دانا كنت في جهنم، والله يا باشا أنا احلف لك بشرفي إني دلوقتي مع الفقر اللي أنا عايش 
فيه، واللي أحوجني لأني أشتغل كاتب في دكان الجمال، أنا ألف مره مبسوط عن أيام ما كنت عايش معاه في بيت واحد. 

[1mرضوان [0m[1m: [0mعندك حق يا بني. هو أنا ما اعرفش أبوك. أظن مافيش حد يعرفه في مصر أدي. ده كان لما يسمع إن واحد سقط في مجلس المديرية كان يجي 
لي البيت على طول ويقعد يقول ويعيد. (يسمع نفير أوتوموبيل) الأوتوموبيل جه. 

[1mمحمود [0m[1m: [0mده أمين والباشا من غير شك (ينظر من الشباك) هما بعينهم. ياللا بنا يا حسن ندخل في الأوده التانيه عشان مايشفناش هنا. ياللا 
بنا. 

[1mرضوان [0m[1m: [0mأيوه يا محمد باشا أديك شرفت. أمَّا نشوف مين رايح يغلب التاني (يدخل الباشا وأمين). 

[1mالمشهد الخامس [0m

(محمود – رضوان باشا – محمد باشا – أمين) 

[1mالباشا [0m[1m: [0mسعادة الباشا هنا (يزرر الجاكته، ويهم بتقبيل يده؛ فيمتنع رضوان باشا) والله لبوس إيدك يستحيل. لازم أبوسها. 

[1mرضوان [0m[1m: [0mالعفو يا باشا العفو. هو ده كلام. 

[1mالباشا [0m[1m: [0mإزاي ياسعادة الباشا. دانت أفضالك كتيره علينا. ده سعادتك الخير والبركه. 

[1mرضوان [0m[1m: [0mالعفو يا محمد باشا إتفضل أقعد. 

[1mالباشا [0m[1m: [0mما يصحش يا باشا. مايصحش. هو أنا قد المقام. 

[1mرضوان [0m[1m: [0mوالله لتقعد. 

[1mالباشا [0m[1m: [0mمدام سعادتك أمرت مابدهاش (يجلسون) قال سعادتك بعت تطلبني عشان مسألة تخص مجلس المديرية؟ 

[1mرضوان [0m[1m: [0mيا محمد باشا أنا أهنيك. إنت رايح تنتخب في القريب العاجل في مجلس المديرية. 

[1mالباشا [0m(يرفع يديه للسماء) [1m: [0mالله يخليك ويطول عمرك يا حسن باشا رضوان (ينظر للباشا) والله يا سعادة الباشا أنا مانيش عارف أشكر سعادتك 
إزاي. مش عارف أعمل إيه؟ (يهم واقفًا) والله لبوس إيدك، والله لبوس إيدك. 

[1mرضوان [0m[1m: [0mالعفو يا باشا العفو. 

[1mأمين [0m(لنفسه) [1m: [0mكده كده على عينك يا تاجر. 

[1mالباشا [0m[1m: [0mيا سلام يا باشا. يعني مش تخليني أبوس إيدك مرة في حياتي. 

[1mرضوان [0m[1m: [0mماعلهش. لكن أنا بدي أحكي لك حكاية حصلت لواحد باشا زيك انتخب في مجلس المديرية. تحب تسمعها؟ 

[1mالباشا [0m[1m: [0mأحب أسمعها؟ دي بالطبع كلها حتكون جواهر. خصوصًا إنها طالعة من بقك. 

[1mأمين [0m(لنفسه) [1m: [0mيا مجلس المديرية يا أنس خالص. 

[1mرضوان [0m[1m: [0mكان في واحد باشا مش ضروري أقول اسمه كان عاوز إنه ينتخب في مجلس المديرية، ولكن الحظ كان يعاكسه دايمًا. 

[1mالباشا [0m[1m: [0mلا حول ولا قوة إلا بالله العلي العظيم. ده حظ زي حظي تمام. 

[1mرضوان [0m[1m: [0mوكان حيلته من الدنيا ولد واحد. لكن تعرف يا باشا. قال كان قاسي على ابنه قوي. من حق ده يصح؟ أنا أشوف إنه ما يصحش. مش كده يا 
باشا؟ 

[1mالباشا [0m[1m: [0mبالطبع. إزاي أب يكون قاسي على ابنه؟ 

(أمين يتنحنح.) 

[1mرضوان [0m[1m: [0mوقال يا باشا كان يديله في الشهر قال ستين قرش بس. 

[1mالباشا [0m[1m: [0mدانا كمان يا باشا أشوف إنه مايصحش أبدًا. ده كان حقه يديله ستين جنيه في الشهر. 

[1mأمين [0m(لنفسه) [1m: [0mوالله حتتنغنغ يا ابو علي. 

[1mرضوان [0m[1m: [0mوقال طرد ابنه من البيت عشان إن الولد حب بنت وحملت منه. بالله عليك يا باشا موش الباشا ده اللي يطرد ابنه من غير ما يشوفه 
بحاجه مش يستاهل الضرب؟ 

[1mأمين [0m[1m: [0mيستاهل ضرب الصرم يا باشا. مش كده يا عمي؟ 

[1mالباشا [0m(وقد داخله الشك) [1m: [0mكده يا ابن اخويه كده برضو. 

[1mرضوان [0m[1m: [0mوقال كمان يا باشا عاوز يعمل وقفيه ويطلع ابنه منها. بقى بالله ده مش يستاهل الموت؟ 

[1mأمين [0m[1m: [0mيستاهل المشنقه يا باشا. مش كده يا عمي؟ 

[1mالباشا [0m[1m: [0mكده برضو يابن اخويه كده. 

[1mرضوان [0m[1m: [0mلكن بالصدفه كان الباشا ده قال يعرف واحد باشا تاني كان ح يترجي له في الانتخاب، وسمع الباشا ده بالحكايه آم قال لنفسه وحلف. 
قال إنه مايترجاش للباشا في الانتخاب في مجلس المديرية إلا إذا أولًا: اصطلح الباشا مع ابنه، ثانيًا: عمل له ماهية في الشهر ستين جنيه 
مش ستين قرش. ثالثًا: ما يعملش الوقفيه اللي رايح يعملها ويكون ابنه هو الوارث الوحيد له. أهي دي هيَّ الشروط التلاتة اللي تخليك يا 
محمد باشا علي تنتخب في مجلس المديرية، فرأيك إيه؟ 

[1mالباشا [0m(راجيًا) [1m: [0mكده يا باشا كده تعملها فيه! 

[1mرضوان [0m[1m: [0mكلمه واحده. عاوز مجلس المديرية والا لأ؟ 

[1mالباشا [0m[1m: [0mعاوزه يا باشا عاوزه في عرضك. 

[1mرضوان [0m[1m: [0mوقابل الشروط التلاتة والا لأ؟ 

[1mالباشا [0m[1m: [0mقابلهم يا باشا، لكن عشان خطرك بس. 

[1mأمين [0m(يقترب من عمه) [1m: [0mوالا عشان خاطر مجلس المديرية؟ 

[1mرضوان [0m[1m: [0mروح يا أمين بك وانده حسن بك وزوجته ومحمود بك. 

[1mأمين [0m(يذهب على الباب وينادي) [1m: [0mتعالى ياسي حسن بك إنت ومراتك وابنك ومحمود بك. بقيت يا خويا بستين جنيه في الشهر. تعالى حالًا. 

[1mالمشهد السادس [0m

(المذكورون – مرجريت – حسن ثم عزيزة هانم) 

[1mرضوان [0m[1m: [0mيا حسن بك أهنيك أولًا: لأن والدك صالحك. ثانيًا: لأنه عملك ستين جنيه في الشهر عشان مصاريف بيتك. ثالثًا: لأنه مش حيعمل 
الوقفيه اللي كان حايعملها. 

[1mالباشا [0m[1m: [0mرابعًا: لأني سأنتخب في مجلس المديرية. 

[1mرضوان [0m[1m: [0mحسن بك ياللا بوس إيد ابوك. (يقبِّل حسن، فيقبله والده في خده) يا مدام بوسي إيد حماك (تقبل يده فلا يقبلها). 

[1mالباشا [0m(مشيرًا للولد الصغير) [1m: [0mالولد ده هاتي لما أشوفه هاتي. (يحمل الولد) ما شاء الله. ده الولد حلو خالص (تأخذه هزة الطرب) يا 
حبيبي يا بن ابني. (لرضوان باشا) يا سعادة الباشا. خامسًا: بأني أحب ابن ابني قوي، ورايح أعمل له في الشهر عشرين جنيه لوحده. أما صحيح 
أعز الولد ولد الولد. 

[1mرضوان [0m[1m: [0mالحمد لله دلوقت بس مجلس المديرية اللي حايخليك تدي الفلوس لابنك. 

[1mالباشا [0m[1m: [0mوالله يا سعادة الباشا ماحد حنِّن قلبي إلا الطفل الصغير ده. 

[1mرضوان [0m[1m: [0mالحمد لله، ودلوقت بقى. حيث إنكم اصطلحتم فأنا لي كلمة صغيرة أقولها لك يا محمود بك إنت وأمين بك. ماتظنوش إن حسن عمل طيب. 
الظروف كانت قاسيه عليه يا بني يا محمود وانت يا أمين. أنتم لسه ماتجوزتوش، وأدنتم شفتم بعينكم الغلب اللي شافه حسن. فأنصحكم إنكم 
ماتتجوزوش إلا من جنسكم، ولا تطلعوش من خلف أبهاتكم. أستأذن بقه. 

[1mحسن [0m[1m: [0mلسه بدري يا باشا. 

[1mالباشا [0m[1m: [0mلسه بدري. 

[1mرضوان [0m[1m: [0mلا معلهش. سلام عليك (يسلم عليهم). 

[1mالباشا [0m(لرضوان باشا) [1m: [0mإوعى تنسى مجلس المديرية. 

[1mرضوان [0m[1m: [0mما تخفش (يخرج). 

[1mحسن [0m(يجرى لجهة الباب وينادي) [1m: [0mيا نينه. يا نينه، تعالي تعالي. 

[1mالباشا [0m[1m: [0mإنت هنا يا عزيزة؟ إش جابك؟ 

[1mعزيزة [0m[1m: [0mاللي شايله على إيدك. 

[1mالباشا [0m[1m: [0mعندك حق. عند حق. ماهو يا عزيزتي زي ما انت عارفه أعز الولد ولد الولد، وعشان الطفل ده اصطلحت مع حسن، ورايح انتخب في مجلس 
المديرية. 

[1mعزيزة [0m[1m: [0mيا فرحتي. 

[1mأمين [0m[1m: [0mليحي مجلس المديرية. مش كده يا عمي؟ 

[1mالباشا [0m[1m: [0mلا. لا. مش ليحي مجلس المديرية. ليحي حفيدي الصغير. 

(ستار) 

